《孔子家语》第一章、相鲁


【孔子出仕】

孔子初仕为中都宰，制为养生送死之节，长幼异食、强弱异任、男女别涂、路无拾遗、器不雕伪，为四寸之棺，五寸之椁，因丘陵为坟，不封、不树，行之一年，而西方之诸侯则焉。

定公谓孔子曰：「学子此法，以治鲁国何如？」

孔子对曰：「虽天下可乎，何但鲁国而已哉。」

于是二年，定公以为司空。乃别五土之性，而物各得其所生之宜，咸得厥所。先时季氏葬昭公于墓道之南，孔子沟而合诸墓焉。谓季桓子曰：「贬君以彰己罪，非礼也，今合之，所以揜夫子之不臣。」由司空为鲁大司寇。设法而不用，无奸民。

【齐鲁会盟】

定公与齐侯会于夹谷，孔子摄相事，曰：「臣闻有文事者，必有武备。有武事者，必有文备，古者诸侯并出疆，必具官以从，请具左右司马。」定公从之。

至会所，为坛位土阶三等，以遇礼相见，揖让而登，献酢既毕，齐使莱人以兵鼓謲劫定公。孔子历阶而进，以公退曰：「士以兵之，吾两君为好，裔夷之俘，敢以兵乱之，非齐君所以命诸侯也，裔不谋夏、夷不乱华、俘不干盟、兵不偪好、于神为不祥、于德为愆义、于人为失礼，君必不然。」齐侯心怍，麾而避之。

有顷，齐奏宫中之乐，俳优侏儒戏于前。孔子趋进历阶而上，不尽一等，曰：「匹夫荧侮诸侯者，罪应诛，请右司马速刑焉。」于是斩侏儒，手足异处。齐侯惧，有惭色。

将盟，齐人加载书曰：「齐师出境，而不以兵车三百乘从我者，有如此盟。」孔子使兹无还对曰：「而不返我汶阳之田，吾以供命者，亦如之。」

齐侯将设享礼，孔子谓梁丘据曰：「齐鲁之故，吾子何不闻焉？」事既成矣，而又享之，是勤执事，且牺象不出门，嘉乐不野合，享而既具是弃礼，若其不具，是用秕粺，用秕粺君辱，弃礼名恶，子盍图之。夫享，所以昭德也，不昭，不如其已。」乃不果享。

齐侯归，责其群臣曰：「鲁以君子道辅其君，而子独以夷狄道教寡人，使得罪。」于是乃归所侵鲁之四邑，及汶阳之田。

【隳三都】

孔子言于定公曰：「家不藏甲，邑无百雉之城，古之制也。今三家过制，请皆损之。」乃使季氏宰仲由隳(huī)三都。叔孙不得意于季氏，因费宰公山弗扰率费人以袭鲁。孔子以公与季孙叔孙孟孙，入于费氏之宫，登武子之台；费人攻之，及台侧，孔子命申句须乐颀勒士众下伐之，费人北，遂隳三都之城。强公室，弱私家，尊君卑臣，政化大行。

【三月小成】

初，鲁之贩羊有沈犹氏者，常朝饮其羊以诈。市人有公慎氏者，妻淫不制。有慎溃氏，奢侈踰法。鲁之鬻六畜者，饰之以储价。及孔子之为政也，则沈犹氏不敢朝饮其羊。公慎氏出其妻。慎溃氏越境而徙。三月，则鬻牛马者不储价，卖羊豚者不加饰。男女行者，别其涂，道不拾遗。男尚忠信，女尚贞顺。四方客至于邑，不求有司，皆如归焉。
《孔子家语》第二章、始诛


【诛少正卯】

孔子为鲁司寇，摄行相事，有喜色。

仲由问曰：「由闻君子祸至不惧，福至不喜，今夫子得位而喜，何也？」

孔子曰：「然，有是言也。不曰乐以贵下人乎？」于是朝政，七日而诛乱政大夫少正卯，戮之于两观之下，尸于朝。

三日，子贡进曰：「夫少正卯，鲁之闻人也，今夫子为政，而始诛之，或者为失乎？」

孔子曰：「居，吾语汝以其故。天下有大恶者五，而窃盗不与焉。一曰心逆而险，二曰行僻而坚，三曰言伪而辩，四曰记丑而博，五曰顺非而泽，此五者有一于人，则不免君子之诛，而少正卯皆兼有之。其居处足以撮徒成党，其谈说足以饰褒荣众，其强御足以反是独立，此乃人之奸雄者也，不可以不除。夫殷汤诛尹谐、文王诛潘正、周公诛管蔡、太公诛华士、管仲诛付乙、子产诛史何，是此七子，皆异世而同诛者，以七子异世而同恶，故不可赦也。诗云：『忧心悄悄，愠于群小，小人成群，斯足忧矣。』」

【议狱缓死】

孔子为鲁大司寇，有父子讼者，夫子同狴(bì)执之，三月不别，其父请止。夫子赦之焉。季孙闻之，不悦曰：「司寇欺余，曩(nǎng)告余曰，国家必先以孝，余今戮一不孝以教民孝，不亦可乎？而又赦，何哉？」

冉有以告孔子，子喟然叹曰：「呜呼！上失其道，而杀其下，非理也。不教以孝，而听其狱，是杀不辜。三军大败，不可斩也。狱犴(àn)不治，不可刑也。何者？上教之不行，罪不在民故也。夫慢令谨诛，贼也。征敛无时，暴也。不试责成，虐也。政无此三者，然后刑可即也。书云：『义刑义杀勿庸，以即汝心，惟曰未有慎事，言必教而后刑也。』既陈道德以先服之，而犹不可，尚贤以劝之，又不可，即废之，又不可，而后以威惮之，若是三年，而百姓正矣。其有邪民不从化者，然后待之以刑，则民咸知罪矣。诗云：『天子是毗，俾民不迷。』是以威厉而不试，刑错而不用。今世则不然，乱其教，繁其刑，使民迷惑而陷焉，又从而制之，故刑弥繁，而盗不胜也。夫三尺之限，空车不能登者，何哉？峻故也。百仞之山，重载陟焉，何哉？陵迟故也。今世俗之陵迟久矣，虽有刑法，民能勿踰乎？」
《孔子家语》第三章、王言解


【不出户牖化天下】

孔子闲居，曾参侍。孔子曰：「参乎，今之君子，唯士与大夫之言可闻也。至于君子之言者，希也。吁乎，吾以王言之，其不出户牖而化天下。」

曾子起，下席而对曰：「敢问何谓王之言？」

孔子不应，曾子曰：「侍夫子之闲也，难对，是以敢问。」孔子又不应。

曾子肃然而惧，抠衣而退，负席而立。有顷，孔子叹息，顾谓曾子曰：「参，汝可语明王之道与？」

曾子曰：「非敢以为足也，请因所闻而学焉。」

子曰：「居，吾语汝。夫道者，所以明德也。德者，所以尊道也。是以非德道不尊，非道德不明。虽有国之良马，不以其道服乘之，不可以道里。虽有博地众民，不以其道治之，不可以致霸王。是故昔者明王内修七教，外行三至，七教修然后可以守，三至行然后可以征。明王之道，其守也，则必折冲千里之外；其征，则必还师衽席之上。故曰内修七教，而上不劳；外行三至，而财不费。此之谓明王之道也。」

曾子曰：「不劳不费之谓明王，可得闻乎？」

孔子曰：「昔者帝舜左禹而右皋陶，不下席而天下治，夫如此，何上之劳乎。政之不平，君之患也，令之不行，臣之罪也。若乃十一而税，用民之力，岁不过三日，入山泽以其时，而无征，关讥市鄽(chán)，皆不收赋，此则生财之路，而明王节之，何财之费乎？」

【七政教】

曾子曰：「敢问何谓七教？」

孔子曰：「上敬老则下益孝，上尊齿则下益悌，上乐施则下益宽，上亲贤则下择友，上好德则下不隐，上恶贪则下耻争，上廉让则下耻节，此之谓七教。七教者，治民之本也。政教定，则本正也。凡上者，民之表也，表正则何物不正。是故人君先立仁于己，然后大夫忠而士信，民敦俗璞，男悫(què)而女贞，六者，教之致也。布诸天下四方而不怨，纳诸寻常之室而不塞，等之以礼，立之以义，行之以顺，则民之弃恶，如汤之灌雪焉。」

【封建制】

曾子曰：「道则至矣，弟子不足以明之。」

孔子曰：「参以为姑止乎？又有焉。

昔者明王之治民也，法必裂地以封之，分属以理之，然后贤民无所隐，暴民无所伏。使有司日省而时考之，进用贤良，退贬不肖，然则贤者悦而不肖者惧。

哀鳏寡、养孤独、恤贫穷、诱孝悌、选才能。此七者修，则四海之内，无刑民矣。上之亲下也，如手足之于腹心。下亲上之也，如幼子之于慈母矣。上下相亲如此，故令则从，施则行，民怀其德，近者悦服，远者来附，政之致也。夫布指知寸，布手知尺，舒肘知寻，斯不远之则也。

周制，三百步为里，千步为井，三井而埒(liè)，埒三而矩，五十里而都封，百里而有国，乃为福积资求焉，恤行者有亡。是以蛮夷诸夏，虽衣冠不同，言语不合，莫不来宾。故曰无市而民不乏，无刑而民不乱。

田猎罩弋，非以盈宫室也。征敛百姓，非以盈府库也。惨怛(cǎndá)以补不足，礼节以损有余，多信而寡貌。其礼可守，其言可覆，其迹可履。如饥而食，如渴而饮。民之信之，如寒暑之必验。故视远若迩，非道迩也，见明德也。是故兵革不动而威，用利不施而亲，万民怀其惠，此之谓明王之守，折冲千里之外者也。」

【三至】

曾子曰：「敢问何谓三至？」

孔子曰：「至礼不让而天下治，至赏不费而天下士悦，至乐无声而天下民和。明王笃行三至，故天下之君，可得而知，天下之士，可得而臣，天下之民，可得而用。」

曾子曰：「敢问此义何谓？」

孔子曰：「古者明王，必尽知天下良士之名，既知其名，又知其实，又知其数，及其所在焉。然后因天下之爵以尊之，此之谓至礼不让而天下治。因天下之禄以富天下之士，此之谓至赏不费而天下之士悦。如此，则天下之民，名誉兴焉，此之谓至乐无声而天下之民和。故曰：『所谓天下之至仁者，能合天下之至亲也。所谓天下之至明者，能举天下之至贤者也。』此三者咸通，然后可以征。

是故仁者莫大乎爱人，智者莫大乎知贤，贤政者莫大乎官能。有土之君，修此三者，则四海之内，供命而已矣。夫明王之所征，必道之所废者也，是故诛其君而改其政，吊其民而不夺其财。故明王之政，犹时雨之降，降至则民悦矣。是故行施弥博，得亲弥众此之谓还师衽席之上。」
《孔子家语》第四章、大婚解


孔子侍坐于哀公。公问曰：「敢问人道孰为大？」

孔子愀然作色而对曰：「君及此言也，百姓之惠也，固臣敢无辞而对。人道，政为大。夫政者，正也。君为正，则百姓从而正矣。君之所为，百姓之所从。君不为正，百姓何所从乎！」

公曰：「敢问为政如之何？」

孔子对曰：「夫妇别、男女亲、君臣信，三者正，则庶物从之。」

公曰：「寡人虽无能也，愿知所以行三者之道，可得闻乎？」

孔子对曰：「古之政爱人为大，所以治。爱人礼为大，所以治。礼，敬为大。敬之至矣，大婚为大。大婚至矣，冕而亲迎，亲迎者，敬之也。是故君子兴敬为亲，舍敬则是遗亲也。弗亲弗敬，弗尊也。爱与敬，其政之本与。」

公曰：「寡人愿有言也。然冕而亲迎，不已重乎？」

孔子愀然作色而对曰：「合二姓之好，以继先圣之后，以为天下宗庙社稷之主，君何谓已重焉？」

公曰：「寡人实固，不固安得闻此言乎！寡人欲问，不能为辞，请少进。」

孔子曰：「天地不合，万物不生，大婚，万世之嗣也，君何谓已重焉？」

孔子遂言曰：「内以治宗庙之礼，足以配天地之神，出以治直言之礼，以立上下之敬，物耻、则足以振之，国耻、足以兴之，故为政先乎礼，礼其政之本与。」

孔子遂言曰：「昔三代明王，必敬妻子也，盖有道焉。妻也者，亲之主也，子也者，亲之后也，敢不敬与。是故君子无不敬，敬也者，敬身为大。身也者，亲之支也，敢不敬与。不敬其身，是伤其亲。伤其亲，是伤本也。伤其本，则支从之而亡。三者，百姓之象也。身以及身，子以及子，妃以及妃，君以修此三者，则大化忾乎天下矣。昔太王之道也，如此国家顺矣。」

公曰：「敢问何谓敬身？」

孔子对曰：「君子过言则民作辞，过行则民作则，言不过辞，动不过则，百姓恭敬以从命，若是，则可谓能敬其身，则能成其亲矣。」

公曰：「何谓成其亲？」

孔子对曰：「君子者也，人之成名也，百姓与名，谓之君子，则是成其亲，为君而为其子也。」

孔子遂言曰：「爱政而不能爱人，则不能成其身。不能成其身，则不能安其土。不能安其土，则不能乐天。」

公曰：「敢问何能成身？」

孔子对曰：「夫其行已不过乎物，谓之成身，不过乎，合天道也。」

公曰：「君子何贵乎天道也？」

孔子曰：「贵其不已也。如日月东西相从而不已也，是天道也。不闭而能久，是天道也。无为而物成，是天道也。已成而明之，是天道也。」

公曰：「寡人且愚冥，幸烦子之于心。」

孔子蹴然避席而对曰：「仁人不过乎物，孝子不过乎亲。是故仁人之事亲也如事天，事天如事亲，此谓孝子成身。」

公曰：「寡人既闻如此言，无如后罪何？」

孔子对曰：「君子及此言，是臣之福也。」
《孔子家语》第五章、儒行解


孔子在卫，冉求言于季孙曰：「国有圣人而不能用，欲以求治，是犹却步而欲求及前人，不可得已。今孔子在卫，卫将用之。己有才而以资邻国，难以言智也，请以重币迎之。」

季孙以告哀公，公从之。孔子既至，舍哀公馆焉。公自阼阶，孔子宾阶升堂立侍。公曰：「夫子之服，其儒服与？」

孔子对曰：「丘少居鲁，衣逢掖之衣。长居宋，冠章甫之冠。丘闻之，君子之学也，博其服以乡，丘未知其为儒服也。」

公曰：「敢问儒行？」

孔子曰：「略言之则不能终其物，悉数之则留仆未可以对。」

哀公命席，孔子侍坐曰：「

儒有席上之珍以待聘，夙夜强学以待问，怀忠信以待举，力行以待取，其自立有如此者。儒者如同席上的珍品等待别人来采用，昼夜不停地学习等待别人来请教，心怀忠信等待别人举荐，努力做事等待别人录用。儒者自修立身就是这样的。

儒有衣冠，中动作顺，其大让如慢，小让如伪，大则如威，小则如媿，难进而易退，粥粥若无能也，其容貌有如此者。儒者的衣冠周正，行为谨慎，对大事推让好像很傲慢，对小事推让好像很虚伪。做大事时神态慎重像心怀畏惧，做小事时小心谨慎像不敢去做。难于进取而易于退让，柔弱谦恭像是很无能的样子。儒者的容貌就是这样的。

儒有居处齐难，其起坐恭敬，言必诚信，行必忠正，道涂不争险易之利，冬夏不争阴阳之和；爱其死以有待也，养其身以有为也，其备预有如此者。儒者的起居庄重谨慎，坐立行走恭敬，讲话一定诚信，行为必定中正。在路途不与人争好走的路，冬夏之季不与人争冬暖夏凉的地方。不轻易赴死以等待值得牺牲生命的事情，保养身体以期待有所作为。儒者预先准备就是这样的。

儒有不宝金玉，而忠信以为宝，不祈土地，而仁义以为土地；不求多积多文以为富；难得而易禄也，易禄而难畜也；非时不见，不亦难得乎？非义不合，不亦难畜乎？先劳而后禄，不亦易禄乎？其近人情有如此者。儒者宝贵的不是金玉而是忠信，不谋求占有土地而把仁义当做土地，不求积蓄很多财富而把学问广博作为财富。儒者难以得到却容易供养，容易供养却难以留住。不到适当的时候不会出现，不是很难得吗？不正义的事情就不合作，不是很难留住他们吗？先效力而后才要俸禄，不是很容易供养吗？儒者近乎人情就是这样的。

儒有委之以财货而不贪，淹之以乐好而不淫，劫之以众而不惧，阻之以兵而不慑；见利不亏其义，见死不更其守；往者不悔，来者不豫；过言不再，流言不极；不断其威，不习其谋；其特立有如此者。儒者对于别人委托的财货不会有贪心，身处玩乐之境而不会沉迷，众人威逼也不惧怕，用武力威胁也不会恐惧。见利不会忘义，见死不改操守。遇到猛禽猛兽的攻击不度量自己的力量而与之搏斗，推举重鼎不度量自己的力量尽力而为。对过往的事情不追悔，对未来的事情不疑虑。错话不说两次，流言不去追究。时常保持威严，不学习什么权谋。儒者的特立独行就是这样的。

儒有可亲而不可劫，可近而不可迫，可杀而不可辱；其居处不过，其饮食不溽；其过失可征辩，而不可面数也；其刚毅有如此者。儒者可以亲近而不可以胁迫，可以接近而不可以威逼，可以杀头而不可侮辱。他们的居处不奢侈，他们的饮食不丰厚，他们的过失可以委婉地指出不可以当面数落。儒者的刚强坚毅就是这样的。

儒有忠信以为甲冑，礼义以为干橹；戴仁而行，抱德而处；虽有暴政，不更其所；其自立有如此者。儒者以忠信作为铠甲，以礼仪作为盾牌，心中想着仁去行动，怀抱着义来居处，即使遇到暴政，也不改变操守。儒者的自立就是这样的。

儒有一亩之宫，环堵之室，荜门圭窬，蓬户瓮牖，易衣而出，并日而食；上答之，不敢以疑，上不答之，不敢以谄；其为士有如此者。儒者有一亩地的宅院，居住着一丈见方的房间，荆竹编的院门狭小如洞，用蓬草编作房门，用破瓮口作为窗框。外出时才换件遮体的衣服，一天的饭并为一顿吃。君上采纳他的建议，不敢产生怀疑；君上不采纳他的建议，也不敢谄媚求进。儒者做官的原则就是这样的。

儒有今人以居，古人以稽，今世行之，后世以为楷，若不逢世，上所不受，下所不推；诡谄之民，有比党而危之，身可危也，其志，不可夺也；虽危起居，犹竟信其志，乃不忘百姓之病也；其忧思有如此者。儒者与今人一起居住，而以古人的道德标准要求自己；儒者今世的行为，可以作为后世的楷模。如果生不逢时，上面没人援引，下面没人推荐，进谗谄媚的人又合伙来陷害他，只可危害他的身体，而不可剥夺他的志向。虽然能危害他的生活起居，最终他还要施展自己的志向抱负，仍将不忘百姓的痛苦。儒者的忧思就是这样的。

儒有博学而不穷，笃行而不倦，幽居而不淫，上通而不困；礼必以和，优游以法；慕贤而容众，毁方而瓦合；其宽裕有如此者。儒者广博地学习而无休止，专意实行而不倦怠，独处时不放纵自己，通达于上时不离道义。遵循以和为贵的原则，悠然自得而有节制。仰慕贤人而容纳众人，有时可削减自己的棱角而依随众人。儒者的宽容大度就是这样的。

儒有内称不避亲，外举不避怨；程功积事，不求厚禄，推贤达能，不望其报；君得其志，民赖其德，苟利国家，不求富贵；其举贤援能有如此者。儒者举荐人才，对内不避亲属，对外不避有仇怨的人。度量功绩，积累事实，不谋求更高的禄位。推荐贤能而进达于上，不祈望他们的报答。国君满足了用贤的愿望，百姓依仗他的仁德。只要有利于国家，不贪图个人的富贵。儒者的举贤荐能就是这样的。

儒有澡身浴德，陈言而伏；静言而正之，而上下不知也；默而翘之，又不急为也；不临深而为高，不加少而为多；世治不轻，世乱不沮；同己不与，异己不非；其特立独行有如此者。儒者沐身心于道德之中，陈述自己的意见而伏听君命。平静地纠正国君的过失，君上和臣下都难以觉察。默默地等待，不急于去做。不在地位低下的人面前显示自己高明，不把少的功劳夸大为多。国家大治的时候，群贤并处而不自轻；国家混乱的时候，坚守正道而不沮丧。不和志向相同的人结党，也不诋毁和自己政见不同的人。儒者的特立独行就是这样的。

儒有上不臣天子，下不事诸侯，慎静尚宽，底厉廉隅，强毅以与人，博学以知服；虽以分国，视之如锱铢，弗肯臣仕；其规为有如此者。儒者中有这样一类人，对上不做天子的臣下，对下不事奉诸侯，谨慎安静而崇尚宽厚，磨炼自己端方正直的品格。待人接物刚强坚毅，广博地学习而又知所当行。即使把国家分给他，他也看做锱铢小事，不肯做别人的臣下和官吏。儒者规范自己的行为就是这样的。

儒有合志同方，营道同术，并立则乐，相下不厌；久别则闻，流言不信，义同而进，不同而退，其交有如此者。儒者交朋友，要志趣相合，方向一致，营求道艺，路数相同。地位相等都高兴，地位互有上下彼此也不厌弃。久不相见，听到对方的流言飞语绝不相信。志向相同就进一步交往，志向不同就退避疏远。儒者交朋友的态度就是这样的。

夫温良者，仁之本也；慎敬者，仁之地也；宽裕者，仁之作也；逊接者，仁之能也；礼节者，仁之貌也；言谈者，仁之文也；歌乐者，仁之和也；分散者，仁之施也；儒皆兼此而有之，犹且不敢言仁也；其尊让有如此者。温和善良是仁的根本，恭敬谨慎是仁的基础，宽宏大量是仁的开始，谦逊待人是仁的功能，礼节是仁的外表，言谈是仁的文采，歌舞音乐是仁的和谐，分散财物是仁的施与。儒者兼有这几种美德，还不敢说已经做到仁了。儒者的恭敬谦让就是这样的。

儒有不陨获于贫贱，不充诎于富贵；不溷君王，不累长上，不闵有司，故曰儒。今人之名儒也，忘常以儒相诟疾。儒者不因贫贱而灰心丧气，不因富贵而得意忘形。不玷辱君王，不拖累长上，不给有关官吏带来困扰，因此叫做儒。现今人们对儒这个名称的理解是虚妄不实的，经常被人称作儒来相互讥讽。」

哀公既得闻此言也，言加信，行加敬。曰：「终殁吾世，弗敢复以儒为戏矣。」

《孔子家语》第六章、问礼


哀公问于孔子曰：「大礼何如？子之言礼，何其尊也。」

孔子对曰：「丘也鄙人，不足以知大礼也。」

公曰：「吾子言焉。」

孔子曰：「丘闻之民之所以生者，礼为大。非礼则无以节事天地之神焉；非礼则无以辩君臣上下长幼之位焉；非礼则无以别男女父子兄弟婚姻亲族疏数之交焉；是故君子此之为尊敬，然后以其所能教顺百姓，不废其会节。既有成事，而后治其文章黼黻，以别尊卑上下之等。其顺之也，而后言其丧祭之纪，宗庙之序，品其牺牲，设其豕腊，修其岁时，以敬其祭祀，别其亲疏，序其昭穆，而后宗族会燕，即安其居，以缀恩义。卑其宫室，节其服御，车不雕玑，器不彤镂，食不二味，心不淫志，以与万民同利，古之明王行礼也如此。」

公曰：「今之君子，胡莫之行也。」

孔子对曰：「今之君子，好利无厌，淫行不倦，荒怠慢游，固民是尽，以遂其心，以怨其政，忤其众以伐有道。求得当欲不以其所，虐杀刑诛，不以其治。夫昔之用民者由前，今之用民者由后，是即今之君子，莫能为礼也。」

言偃问曰：「夫子之极言礼也，可得而闻乎？」

孔子言：「我欲观夏，是故之杞，而不足征也，吾得《夏时》焉；我欲观殷道，是故之宋，而不足征也，吾得《乾坤》焉；《乾坤》之义、《夏时》之等，吾以此观之。

夫礼，初也始于饮食，太古之时，燔黍(fánshǔ)擘豚(bòtún)，污罇(wūzūn)抔饮(póuyǐn)，蒉桴(kuìfú)土鼓，犹可以致敬鬼神，及其死也，升屋而号告曰：“高，某复。”然后饮腥苴熟(jūshú)，形体则降，魂气则上，是谓天望而地藏也。

故生者南向，死者北首，皆从其初也。昔之王者，未有宫室，冬则居营窟(kū)，夏则居橹巢；未有火化，食草木之实，鸟兽之肉，饮其血，茹其毛，未有丝麻，衣其羽皮。

后圣有作，然后修火之利，范金合土，以为宫室户牖(yǒu)；以炮以燔(fán)，以烹以炙(zhì)，以为醴酪(lǐlào)；治其丝麻，以为布帛，以养生送死，以事鬼神。

故玄酒在室，醴醆(lǐzhǎn)在户，粢醍(cītí)在堂，澄酒在下，陈其牺牲，备其鼎俎(zǔ)，列其琴瑟，管磬(qìng)钟鼓，以降上神，与其先祖，以正君臣，以笃父子，以睦兄弟，以齐上下，夫妇有所，是谓承天之佑。

作其祝号，玄酒以祭，荐其血毛，腥其俎(zǔ)，熟其殽(xiáo)，越席以坐。疏布以羃(mì)，衣其浣帛，醴醆(lǐzhǎn)以献，荐其燔炙(fánzhì)，君与夫人，交献以嘉魂魄，然后退而合烹，体其犬豕(shǐ)牛羊，实其簠簋(fǔguǐ)，笾(biān)豆铏羹(xínggēng)，祝以孝告，嘏以慈告，是为大祥，此礼之大成也。」
《孔子家语》第七章、五仪解


哀公问于孔子曰：「寡人欲论鲁国之士，与之为治，敢问如何取之？」

孔子对曰：「生今之世，志古之道，居今之俗，服古之服，舍此而为非者，不亦鲜乎？」

曰：「然则章甫絇履(qúlǚ)、绅带缙笏(jìnhù)者，皆贤人也。」

孔子曰：「不必然也。丘之所言，非此之谓也。夫端衣玄裳，冕(miǎn)而乘轩者，则志不在于食焄(hūn)；斩衰管菲，杖而歠(chuò)粥者，则志不在于酒肉。生今之世，志古之道，居今之俗，服古之服，谓此类也。」

公曰：「善哉！尽此而已乎？」

孔子曰：「人有五仪，有庸人、有士人、有君子、有贤人、有圣人，审此五者，则治道毕矣。」

公曰：「敢问何如斯可谓之庸人？」

孔子曰：「所谓庸人者，心不存慎终之规，口不吐训格之言，不择贤以托其身，不力行以自定；见小闇(ān)大，而不知所务，从物如流，不知其所执；此则庸人也。」

公曰：「何谓士人？」

孔子曰：「所谓士人者，心有所定，计有所守，虽不能尽道术之本，必有率也；虽不能备百善之美，必有处也。是故知不务多，必审其所知；言不务多，必审其所谓；行不务多，必审其所由。智既知之，言既道之，行既由之，则若性命之形骸之不可易也。富贵不足以益，贫贱不足以损。此则士人也。」

公曰：「何谓君子？」

孔子曰：「所谓君子者，言必忠信而心不怨，仁义在身而色无伐，思虑通明而辞不专；笃行信道，自强不息，油然若将可越而终不可及者。此则君子也。」

公曰：「何谓贤人？」

孔子曰：「所谓贤人者，德不踰闲，行中规绳，言足以法于天下，而不伤于身，道足以化于百姓，而不伤于本；富则天下无宛财，施则天下不病贫。此则贤者也。」

公曰：「何谓圣人？」

孔子曰：「所谓圣者，德合于天地，变通无方，穷万事之终始，协庶品之自然，敷其大道而遂成情性；明并日月，化行若神，下民不知其德，睹者不识其邻。此谓圣人也。」

公曰：「善哉！非子之贤，则寡人不得闻此言也。虽然，寡人生于深宫之内，长于妇人之手，未尝知哀，未尝知忧，未尝知劳，未尝知惧，未尝知危，恐不足以行五仪之教若何？」

孔子对曰：「如君之言已知之矣，则丘亦无所闻焉。」

公曰：「非吾子，寡人无以启其心，吾子言也。」

孔子曰：「君子入庙，如右，登自阼阶，仰视榱桷，俯察机筵，其器皆存，而不睹其人，君以此思哀，则哀可知矣。昧爽夙兴，正其衣冠，平旦视朝，虑其危难，一物失理，乱亡之端，君以此思忧，则忧可知矣。日出听政，至于中冥，诸侯子孙，往来为宾，行礼揖让，慎其威仪，君以此思劳，则劳亦可知矣。缅然长思，出于四门，周章远望，睹亡国之墟，必将有数焉，君以此思惧，则惧可知矣。夫君者，舟也；庶人者，水也；水所以载舟，亦所以覆舟，君以此思危，则危可知矣。君既明此五者，又少留意于五仪之事，则于政治，何有失矣。」

哀公问于孔子曰：「请问取人之法。」

孔子对曰：「事任于官，无取捷捷，无取钳钳，无取啍啍，捷捷贪也，钳钳乱也，啍啍诞也。故弓调而后求劲焉，马服而后求良焉，士必悫而后求智能者焉，不悫而多能，譬之豺狼不可迩。」

哀公问于孔子曰：「寡人欲吾小学而能守，大则攻，其道如何？」

孔子对曰：「使君朝廷有礼，上下相亲，天下百姓皆君之民，将谁攻之？苟为此道，民畔如归，皆君之雠也，将与谁守？」

公曰：「善哉！于是废山泽之禁，弛关市之税，以惠百姓。」

哀公问于孔子曰：「吾闻君子不博，有之乎？」

孔子曰：「有之。」

公曰：「何为？」

对曰：「为其二乘。」

公曰：「有二乘，则何为不博？」

子曰：「为其兼行恶道也。」

哀公惧焉，有间，复问曰：「若是乎君之恶恶道至甚也？」

孔子曰：「君子之恶恶道不甚，则好善道亦不甚；好善道不甚，则百姓之亲上亦不甚。诗云：『未见君子，忧心惙惙，亦既见止，亦既觏止，我心则悦。』诗之好善道甚也如此。」

公曰：「美哉！夫君子成人之善，不成人之恶，微吾子言焉，吾弗之闻也。」

哀公问于孔子曰：「夫国家之存亡祸福，信有天命，非唯人也。」

孔子对曰：「存亡祸福，皆己而已，天灾地妖，不能加也。」

公曰：「善！吾子之言，岂有其事乎？」

孔子曰：「昔者殷王帝辛之世，有雀生大鸟于城隅焉，占之曰：『凡以小生大，则国家必王而名必昌。』于是帝辛介雀之德，不修国政，亢暴无极，朝臣莫救，外寇乃至殷国以亡，此即以己逆天时，诡福反为祸者也。又其先世殷王太戊之时，道缺法圮，以致夭櫱、桑榖于朝，七日大拱，占之者曰：『桑榖野木而不合生朝，意者国亡乎！』太戊恐骇，侧身修行，思先王之政，明养民之道，三年之后，远方慕义重译至者，十有六国，此即以己逆天时，得祸为福者也。故天灾地妖，所以儆人主者也；寤梦征恠，所以儆人臣者也；灾妖不胜善政，寤梦不胜善行，能知此者，至治之极也，唯明王达此。」

公曰：「寡人不鄙固此，亦不得闻君子之教也。」

哀公问于孔子曰：「智者寿乎？仁者寿乎？」

孔子对曰：「然，人有三死，而非其命也，行己自取也。夫寝处不时，饮食不节，逸劳过度者，疾共杀之；居下位而上干其君，嗜欲无厌而求不止者，刑共杀之；以少犯众，以弱侮强，忿怒不类，动不量力者，兵共杀之。此三者死非命也，人自取之。若夫智士仁人，将身有节，动静以义，喜怒以时，无害其性，虽得寿焉，不亦可乎？」
《孔子家语》第八章、致思


【农山言志】

孔子北游于农山，子路子贡颜渊侍侧。孔子四望，喟然而叹曰：「于斯致思，无所不至矣。二三子各言尔志，吾将择焉。」

子路进曰：「由愿得白羽若月，赤羽若日，钟鼓之音，上震于天，旍旗缤纷，下蟠于地，由当一队而敌之，必也攘地千里，搴(qiān)旗执聝(guó)，唯由能之，使二子者从我焉。」

夫子曰：「勇哉。」

子贡复进曰：「赐愿使齐楚合战于漭瀁(mǎngyǎng)之野，两垒相望，尘埃相接，挺刃交兵，赐着缟(gǎo)衣白冠，陈说其间，推论利害，释国之患，唯赐能之，使夫二子者从我焉。」

夫子曰：「辩哉。」

颜回退而不对。孔子曰：「回来，汝奚独无愿乎？」

颜回对曰：「文武之事，则二子者，既言之矣，回何云焉。」

孔子曰：「虽然，各言尔志也，小子言之。」

对曰：「回闻熏莸(xūn yóu)不同器而藏，尧桀不共国而治，以其类异也，回愿得明王圣主辅相之，敷其五教，导之以礼乐，使民城郭不修，沟池不越，铸剑戟以为农器，放牛马于原薮，室家无离旷之思，千岁无战斗之患，则由无所施其勇，而赐无所用其辩矣。」

夫子凛然曰：「美哉！德也。」

子路抗手而对曰：「夫子何选焉？」

孔子曰：「不伤财，不害民，不繁词，则颜氏之子有矣。」

【孔子受食】

鲁有俭啬(jiǎnsè)者，瓦鬲(wǎgé)煮食，食之，自谓其美，盛之土型之器，以进孔子。孔子受之，欢然而悦，如受大牢之馈。

子路曰：「瓦甂(piān)，陋器也，煮食，薄膳也，夫子何喜之如此乎？」

子曰：「夫好谏者思其君，食美者念其亲。吾非以馔(zhuàn)具之为厚，以其食厚而我思焉。」

孔子之楚，而有渔者，而献鱼焉，孔子不受。渔者曰：「天暑市远，无所鬻也，思虑弃之粪壤，不如献之君子，故敢以进焉。」

于是夫子再拜受之，使弟子扫地将以享祭。

门人曰：「彼将弃之，而夫子以祭之，何也？」

孔子曰：「吾闻诸惜其腐饪(rèn)，而欲以务施者，仁人之偶也，恶有受仁人之馈，而无祭者乎？」

【法亦有仁】

季羔为卫之士师，刖(yuè)人之足，俄而卫有蒯聩(kuǎi kuì)之乱，季羔逃之，走郭门，刖者守门焉。

谓季羔曰：「于彼有缺。」

季羔曰：「君子不踰(yú)。」

又曰：「彼有窦(dòu)。」

季羔曰：「君子不隧。」

又曰：「于此有室。」季羔乃入焉。

既而追者罢，季羔将去，谓刖者：「吾不能亏主之法而亲刖子之足矣，今吾在难，此正子之报怨之时，而逃我者三，何故哉？」

刖者曰：「断足固我之罪，无可奈何，曩(nǎng)者君治臣以法令，先人后臣，欲臣之免也，臣知狱决罪定，临当论刑，君愀然不乐，见君颜色，臣又知之，君岂私臣哉？天生君子，其道固然，此臣之所以悦君也。」

孔子闻之曰：「善哉为吏，其用法一也。思仁恕则树德，加严暴则树怨，公以行之，其子羔乎。」

【传道也需借势】

孔子曰：「季孙之赐我粟千钟也，而交益亲，自南宫敬叔之乘我车也，而道加行。故道虽贵，必有时而后重，有势而后行，微夫二子之贶(kuàng)财，则丘之道，殆将废矣。」

【立身以平天下】

孔子曰：「王者有似乎春秋,(正其本而万物皆正)，文王以王季为父，以太任为母，以太姒为妃，以武王周公为子，以太颠闳天为臣，其本美矣。武王正其身以正其国，正其国以正天下，伐无道，刑有罪，一动而天下正，其事成矣。春秋致其时而万物皆及，王者致其道而万民皆治，周公载己行化，而天下顺之，其诚至矣。」

【诚信乃立身之本】

曾子曰：「入是国也，言信于群臣，而留可也；见忠于卿大夫，则仕可也；泽施于百姓，则富可也。」

孔子曰：「参之言此可谓善安身矣。」

【陷君于不仁】

子路为蒲宰，为水备，与其民修沟渎，以民之劳烦苦也，人与之一箪食一壶浆。孔子闻之，使子贡止之。

子路忿不悦，往见孔子，曰：「由也以暴雨将至，恐有水灾，故与民修沟洫以备之，而民多匮饿者，是以箪食壶浆而与之。夫子使赐止之，是夫子止由之行仁也。夫子以仁教而禁其行，由不受也。」

孔子曰：「汝以民为饿也，何不白于君，发仓廪以赈之，而私以尔食馈之，是汝明君之无惠，而见己之德美矣。汝速已则可，不则汝之见罪必矣。」

【管仲之仁辨析】

子路问于孔子曰：「管仲之为人何如？」

子曰：「仁也。」

子路曰：「昔管仲说襄公，公不受，是不辩也；欲立公子纠而不能，是不智也；家残于齐，而无忧色，是不慈也；桎梏而居槛车，无惭心，是无丑也；事所射之君，是不贞也；召忽死之，管仲不死，是不忠也。仁人之道，固若是乎？」

孔子曰：「管仲说襄公，襄公不受，公之闇也；欲立子纠而不能，不遇时也；家残于齐而无忧色，是知权命也；桎梏而无惭心，自裁审也；事所射之君，通于变也；不死子纠，量轻重也。夫子纠未成君，管仲未成臣，管仲才度义，管仲不死束缚，而立功名，未可非也。召忽虽死，过与取仁，未足多也。」

【行孝须即时】

孔子适齐，中路闻哭者之声，其音甚哀。孔子谓其仆曰：「此哭哀则哀矣，然非丧者之哀矣。」驱而前，少进，见有异人焉，拥镰带素，哭者不哀。

孔子下车，追而问曰：「子何人也？」

对曰：「吾丘吾子也。」

曰：「子今非丧之所，奚哭之悲也？」

丘吾子曰：「吾有三失，晚而自觉，悔之何及。」

曰：「三失可得闻乎？愿子告吾，无隐也。」

丘吾子曰：「吾少时好学，周遍天下，后还丧吾亲，是一失也；长事齐君，君骄奢失士，臣节不遂，是二失也；吾平生厚交，而今皆离绝，是三失也。夫树欲静而风不停，子欲养而亲不待，往而不来者年也，不可再见者亲也，请从此辞，遂投水而死。」

孔子曰：「小子识之，斯足为戒矣。自是弟子辞归养亲者十有三。」

【学而不倦】

孔子谓伯鱼曰：「鲤乎，吾闻可以与人终日不倦者，其唯学焉。其容体不足观也，其勇力不足惮也，其先祖不足称也，其族姓不足道也。终而有大名，以显闻四方，流声后裔者，岂非学之效也。故君子不可以不学。其容不可以不饬，不饬无类，无类失亲，失亲不忠，不忠失礼，失礼不立。夫远而有光者，饬也；近而愈明者，学也。譬之污池，水潦注焉，雚(guàn)苇生焉，虽或以观之，孰知其源乎。」

【子路之孝】

子路见于孔子曰：「负重涉远，不择地而休，家贫亲老，不择禄而仕。昔者由也，事二亲之时，常食藜藿(lihuò)之实，为亲负米百里之外。亲殁之后，南游于楚，从车百乘，积粟万钟，累茵而坐，列鼎而食，愿欲食藜藿(lihuò)，为亲负米，不可复得也。枯鱼衔索，几何不蠹(dù)，二亲之寿，忽若过隙。」

孔子曰：「由也事亲，可谓生事尽力，死事尽思者也。」

【尊贤交友之道】

孔子之郯，遭程子于涂，倾盖而语，终日，甚相亲。顾谓子路曰：「取束帛以赠先生。」

子路屑然对曰：「由闻之士不中间见，女嫁无媒，君子不以交礼也。」

有间，又顾谓子路。子路又对如初。孔子曰：「由，诗不云乎：『有美一人，清扬宛兮，邂逅相遇，适我愿兮。』今程子，天下贤士也，于斯不赠，则终身弗能见也，小子行之。」

【忠信之力】

孔子自卫反鲁，息驾于河梁而观焉。有悬水三十仞，圜流九十里，鱼鳖不能导，鼋鼍(yuántuó)不能居。有一丈夫方将厉之，孔子使人并涯止之曰：「此悬水三十仞，圜(yuán)流九十里，鱼鳖鼋鼍不能居也，意者难可济也。」丈夫不以措意，遂渡而出。

孔子问之，曰：「子乎有道术乎，所以能入而出者，何也？」

丈夫对曰：「始吾之入也，先以忠信，及吾之出也，又从以忠信，忠信措吾躯于波流，而吾不敢以用私，所以能入而复出也。」

孔子谓弟子曰：「二三子识之，水且犹可以忠信成身亲之，而况于人乎！」

【交友勿违其短】

孔子将行，雨而无盖。门人曰：「商也有之。」

孔子曰：「商之为人也，甚恡(lìn)于财，吾闻与人交，推其长者，违其短者故能久也。」

【楚王萍实】

楚王渡江，江中有物大如斗，圆而赤，直触王舟，舟人取之，王大怪之，遍问群臣，莫之能识。王使使聘于鲁，问于孔子。

子曰：「此所谓萍实者也，可剖而食也，吉祥也，唯霸者为能获焉。」

使者反，王遂食之，大美。久之使来以告鲁大夫，大夫因子游问曰：「夫子何以知其然乎？」

曰：「吾昔之郑，过乎陈之野，闻童谣曰：『楚王渡江得萍实，大如斗，赤如日，剖而食之甜如蜜。』此是楚王之应也。吾是以知之。」

【死者有知乎】

子贡问于孔子曰：「死者有知乎？将无知乎？」子曰：「吾欲言死之有知，将恐孝子顺孙妨生以送死；吾欲言死之无知，将恐不孝之子弃其亲而不葬。赐不欲知死者有知与无知，非今之急，后自知之。」

【治民如御马】

子贡问治民于孔子。子曰：「懔懔(lǐn)焉若持腐索之扞(gǎn)马。」

子贡曰：「何其畏也？」

孔子曰：「夫通达御皆人也，以道导之，则吾畜也；不以道导之，则吾雠(chóu)也。如之何其无畏也。」

【行善未必真善】

鲁国之法，赎人臣妾于诸侯者，皆取金于府，子贡赎之，辞而不取金。

孔子闻之曰：「赐失之矣。夫圣人之举事也，可以移风易俗，而教导可以施之于百姓，非独适身之行也，今鲁国富者寡而贫者众，赎人受金则为不廉，则何以相赎乎？自今以后，鲁人不复赎人于诸侯。」

【子路治蒲】

子路治蒲，请见于孔子曰：「由愿受教于夫子。」

子曰：「蒲其如何？」

对曰：「邑多壮士，又难治也。」

子曰：「然，吾语尔，恭而敬，可以摄勇；宽而正，可以怀强；爱而恕，可以容困；温而断，可以抑奸。如此而加之，则正不难矣。」
《孔子家语》第九章、三恕


【三非恕与三思】

孔子曰：「君子有三恕，有君不能事，有臣而求其使，非恕也；有亲不能孝，有子而求其报，非恕也；有兄不能敬，有弟而求其顺，非恕也。士能明于三恕之本，则可谓端身矣。」

孔子曰：「君子有三思，不可不察也。少而不学，长无能也；老而不教，死莫之思也；有而不施，穷莫之救也。故君子少思其长则务学，老思其死则务教，有思其穷则务施。」

【进退两难】

伯常骞问于孔子曰：「骞固周国之贱吏也，不自以不肖，将北面以事君子，敢问正道宜行，不容于世，隐道宜行，然亦不忍，今欲身亦不穷，道亦不隐，为之有道乎？」

孔子曰：「善哉子之问也。自丘之闻，未有若吾子所问辩且说也。丘尝闻君子之言道矣，听者无察，则道不入，奇伟不稽，则道不信。又尝闻君子之言事矣，制无度量，则事不成，其政晓察，则民不保。又尝闻君子之言志矣，刚折者不终，径易者则数伤，浩倨者则不亲，就利者则无不弊。又尝闻养世之君子矣，从轻勿为先，从重勿为后，见像而勿强，陈道而勿怫。此四者，丘之所闻也。」

【守成之道】

孔子观于鲁桓公之庙，有欹(qī)器焉。夫子问于守庙者曰：「此谓何器？」

对曰：「此盖为宥(yòu)坐之器。」

孔子曰：「吾闻宥坐之器，虚则欹，中则正，满则覆，明君以为至诫，故常置之于坐侧。」顾谓弟子曰：「试注水焉。」乃注之，水中则正，满则覆。

夫子喟然叹曰：「呜呼！夫物恶有满而不覆哉？」

子路进曰：「敢问持满有道乎？」

子曰：「聪明睿智，守之以愚；功被天下，守之以让；勇力振世，守之以怯；富有四海，守之以谦。此所谓损之又损之之道也。」

【孔子论水】

孔子观于东流之水。子贡问曰：「君子所见大水，必观焉何也？」

孔子对曰：「以其不息，且遍与诸生而不为也，夫水有似乎德；其流也，则卑下倨邑必徇其理，此似义；浩浩乎无屈尽之期，此似道；流行赴百仞之嵠而不惧，此似勇；至量必平之，此似法；盛而不求概，此似正；绰约微达，此似察；发源必东，此似志；以出以入，万物就以化絜，此似善化也。水之德有若此，是故君子见必观焉。」

【不知为不知】

子贡观于鲁庙之北堂，出而问于孔子曰：「向也赐观于太庙之堂，未既辍，还瞻北盖，皆断焉，彼将有说耶？匠过之也。」

孔子曰：「太庙之堂宫，致良工之匠，匠致良材，尽其功巧，盖贵久矣，尚有说也。」

【三不恕】

孔子曰：「吾有所齿，有所鄙，有所殆。夫幼而不能强学，老而无以教，吾耻之；去其乡事君而达，卒遇故人，曾无旧言，吾鄙之；与小人处而不能亲贤，吾殆之。」

【君子之智与仁】

子路见于孔子。

孔子曰：「智者若何？仁者若何？」

子路对曰：「智者使人知己，仁者使人爱己。」

子曰：「可谓士矣。」

子路出，子贡入，问亦如之。

子贡对曰：「智者知人，仁者爱人。」

子曰：「可谓士矣。」

子贡出，颜回入，问亦如之。

对曰：「智者自知，仁者自爱。」

子曰：「可谓士君子矣。」

【真正的孝与忠】

子贡问于孔子曰：「子从父命孝，臣从君命贞乎？奚疑焉。」

孔子曰：「鄙哉赐，汝不识也。昔者明王万乘之国，有争臣七人，则主无过举；千乘之国，有争臣五人，则社稷不危也；百乘之家，有争臣三人，则禄位不替；父有争子，不陷无礼；士有争友，不行不义。故子从父命，奚讵(jù)为孝？臣从君命，奚讵为贞？夫能审其所从，之谓孝，之谓贞矣。」

【再解智与仁】

子路盛服见于孔子。

子曰：「由是倨倨者何也？夫江始出于岷山，其源可以滥觞，及其至于江津，不舫舟不避风则不可以涉，非唯下流水多耶？今尔衣服既盛，颜色充盈，天下且孰肯以非告汝乎？」

子路趋而出，改服而入，盖自若也。

子曰：「由志之，吾告汝，奋于言者华，奋于行者伐，夫色智而有能者，小人也。故君子知之曰知，言之要也，不能曰不能，行之至也。言要则智，行至则仁，既仁且智，恶不足哉！」

子路问于孔子曰：「有人于此，披褐而怀玉，何如？」子曰：「国无道，隐之可也；国有道，则衮冕而执玉。」
《孔子家语》第十章、好生


【好生为德】

鲁哀公问于孔子曰：「昔者舜冠何冠乎？」孔子不对。

公曰：「寡人有问于子而子无言，何也？」

对曰：「以君之问不先其大者，故方思所以为对。」

公曰：「其大何乎？」

孔子曰：「舜之为君也，其政好生而恶杀，其任授贤而替不肖，德若天地而静虚，化若四时而变物，是以四海承风，畅于异类，凤翔麟至，鸟兽驯德，无他也，好生故也。君舍此道，而冠冕是问，是以缓对。」

【位高者举足轻重】

孔子读史至楚复陈，喟然叹曰：「贤哉楚王！轻千乘之国，而重一言之信，匪申叔之信，不能达其义，匪庄王之贤，不能受其训。」

【有污才需粉饰】

孔子常自筮其卦，得贲焉，愀然有不平之状。子张进曰：「师闻卜者得贲卦，吉也，而夫子之色有不平，何也？」

孔子对曰：「以其离耶！在周易，山下有火谓之贲，非正色之卦也。夫质也黑白宜正焉，今得贲，非吾兆也。吾闻丹漆不文，白玉不雕，何也？质有余不受饰故也。」

【敬而后尊】

孔子曰：「吾于甘棠，见宗庙之敬甚矣，思其人必爱其树，尊其人必敬其位，道也。」

【无形之剑】

子路戎服见于孔子，拔剑而舞之，曰：「古之君子，以剑自卫乎？」

孔子曰：「古之君子忠以为质，仁以为卫，不出环堵之室，而知千里之外，有不善则以忠化之，侵暴则以仁固之，何持剑乎？」

子路曰：「由乃今闻此言，请摄齐(zī)以受教。」

【为君必须大胸襟】

楚王出游，亡乌嗥(háo)之弓，左右请求之。

王曰：「止，楚王失弓，楚人得之，又何求之！」

孔子闻之，曰：「惜乎其不大也，不曰人遗弓，人得之而已，何必楚也。」

【先民主后集中】

孔子为鲁司寇，断狱讼皆进众议者而问之，曰：「子以为奚若？某以为何若？」皆曰云云如是，然后夫子曰：「当从某子几是。」

【隐恶还是扬善】

孔子问漆雕凭曰：「子事臧文仲武仲及孺子容，此三大夫孰贤？」对曰：「臧氏家有守龟焉，名曰蔡，文仲三年而为一兆，武仲三年而为二兆，孺子容三年而为三兆，凭从此之见，若问三人之贤与不贤，所未敢识也。」孔子曰：「君子哉漆雕氏之子，其言人之美也，隐而显；言人之过也，微而着。智而不能及，明而不能见，孰克如此。」

【将亡之兆】

鲁公索氏，将祭而亡其牲。孔子闻之曰：「公索氏不及二年将亡，后一年而亡。」门人问曰：「昔公索氏亡其祭牲，而夫子曰，不及二年必亡，今过期而亡，夫子何以知其然？」孔子曰：「夫祭者，孝子所以自尽于其亲，将祭而亡其牲，则其余所亡者多矣。若此而不亡者，未之有也。」

【解决纷争的模板】

虚芮二国争田而讼，连年不决，乃相谓曰：「西伯仁也，盍往质之。」

入其境则耕者让畔，行者让路；入其朝士让为大夫，大夫让于卿。

虚芮之君曰：「嘻！吾侪小人也，不可以入君子之朝。」

远自相与而退，咸以所争之田为闲田也。

孔子曰：「以此观之，文王之道，其不可加焉，不令而从，不教而听，至矣哉。」

【守礼成就君子】

曾子曰：「狎甚则相简，庄甚则不亲，是故君子之狎足以交欢，其庄足以成礼。」孔子闻斯言也，曰：「二三子志之，孰谓参也不知礼乎！」

【礼从仪表开始】

哀公问曰：「绅委章甫，有益于仁乎？」

孔子作色而对曰：「君胡然焉，衰麻苴杖者，志不存乎乐，非耳弗闻，服使然也；黼黻衮冕者，容不袭慢，非性矜庄，服使然也；介胃执戈者，无退懦之气，非体纯猛，服使然也。且臣闻之，好肆不守折，而长者不为市，窃夫其有益与无益，君子所以知。」

【敬重不是形式】

孔子谓子路曰：「见长者而不尽其辞，虽有风雨，吾不能入其门矣。故君子以其所能敬人，小人反是。」

孔子谓子路曰：「君子以心导耳目，立义以为勇；小人以耳目导心，不愻以为勇。故曰退之而不怨，先之斯可从已。」

【三患与五耻】

孔子曰：「君子三患，未之闻，患不得闻；既得闻之，患弗得学；既得学之，患弗能行。有其德而无其言，君子耻之；有其言而无其行，君子耻之；既得之，而又失之，君子耻之；地有余民不足，君子耻之；众寡均而人功倍己焉，君子耻之。」

【圣贤并非一步到位】

鲁人有独处室者，邻之厘妇，亦独处一室。夜暴风雨至，厘妇室坏，趋而托焉，鲁人闭户而不纳。

厘妇自牖与之言：「何不仁而不纳我乎？」

鲁人曰：「吾闻男女不六十不同居，今子幼吾亦幼，是以不敢纳尔也。」

妇人曰：「子何不如柳下惠？然妪不建门之女，国人不称其乱。」

鲁人曰：「柳下惠则可，吾固不可。吾将以吾之不可，学柳下惠之可。」

孔子闻之曰：「善哉！欲学柳下惠者，未有似于此者，期于至善而不袭其为，可谓智乎！」

【不学诗无以言】

孔子曰：「小辩害义，小言破道，关睢兴于鸟而君子美之，取其雄雌之有别；鹿鸣兴于兽，而君子大之，取其得食而相呼。若以鸟兽之名嫌之，固不可行也。」

孔子谓子路曰：「君子而强气，而不得其死；小人而强气，则刑戮荐蓁。豳诗曰：『殆天之未阴雨，彻彼桑土，绸缪牖户，今汝下民，或敢侮余。』」

【平天下的方法】

孔子曰：「能治国家之如此，虽欲侮之，岂可得乎？周自后稷积行累功，以有爵土，公刘重之以仁，及至大王亶甫，敦以德让，其树根置本，备豫远矣。

初，大王都豳，翟人侵之，事之以皮币，不得免焉，事之以珠玉，不得免焉，于是属耆(qí)老而告之，所欲吾土地。吾闻之君子不以所养而害人，二三子何患乎无君？遂独与大姜去之，踰梁山，邑于岐山之下。

豳人曰：『仁人之君，不可失也，从之如归市焉。』

天之与周，民之去殷久矣，若此而不能天下，未之有也，武庚恶能侮。郑诗曰：『执辔(pèi)如组，两骖(cān)如儛(wǔ)。』」

孔子曰：「为此诗者，其知政乎！夫为组者，总纰(pī)于此，成文于彼，言其动于近，行于远也。执此法以御民，岂不化乎！竿旄(gān máo)之忠告至矣哉！」
《孔子家语》第十一章、观周


【请命观周】

孔子谓南宫敬叔曰：「吾闻老聃博古知今，通礼乐之原，明道德之归，则吾师也，今将往矣。」

对曰：「谨受命。」遂言于鲁君曰：「臣受先臣之命，云孔子圣人之后也，灭于宋，其祖弗父何，始有国而授厉公，及正考父佐戴武宣，三命兹益恭。故其鼎铭曰：『一命而偻，再命而伛，三命而俯，循墙而走，亦莫余敢侮，饘于是，粥于是，以餬其口，其恭俭也，若此。』」

臧孙纥(hé)有言：「圣人之后，若不当世，则必有明君而达者焉，孔子少而好礼，其将在矣。」

属臣曰：「汝必师之，今孔子将适周，观先王之遗制，考礼乐之所极，斯大业也，君盍以乘资之，臣请与往。」

公曰：「诺。」

与孔子车一乘，马二疋(shū)，坚其侍御。敬叔与俱至周，问礼于老聃，访乐于苌弘，历郊社之所，考明堂之则，察庙朝之度。于是喟然曰：「吾乃今知周公之圣，与周之所以王也。」

【老子赠言】

及去周，老子送之曰：「吾闻富贵者送人以财，仁者送人以言，吾虽不能富贵，而窃仁者之号，请送子以言乎。凡当今之士，聪明深察而近于死者，好讥议人者也；博辩闳达而危其身，好发人之恶者也；无以有己为人子者，无以恶己为人臣者。」

孔子曰：「敬奉教。」自周反鲁，道弥尊矣。远方弟子之进，盖三千焉。

【善恶皆为镜】

孔子观乎明堂，睹四门墉有尧舜之容，桀纣之象，而各有善恶之状，兴废之诫焉。又有周公相成王，抱之负斧扆，南面以朝诸侯之图焉。

孔子徘徊而望之，谓从者曰：「此周之所以盛也。夫明镜所以察形，往古者所以知今，人主不务袭迹于其所以安存，而忽怠所以危亡，是犹未有以异于却走而欲求及前人也，岂不惑哉。」

【道家思想之出处】

孔子观周，遂入太祖后稷之庙，庙堂右阶之前，有金人焉，三缄其口，而铭其背曰：「古之慎言人也，戒之哉。无多言，多言多败。无多事，多事多患。安乐必戒，无所行悔。勿谓何伤，其祸将长。勿谓何害，其祸将大。勿喟不闻，神将伺人。焰焰不灭，炎炎若何。涓涓不壅，终为江河。绵绵不绝，或成网罗。毫末不札，将寻斧柯。诚能慎之，福之根也。口是何伤，祸之门也。强梁者不得其死，好胜者必遇其敌。盗憎主人，民怨其上，君子知天下之不可上也，故下之。知众人之不可先也，故后之。温恭慎德，使人慕之。执雌持下，人莫踰之。人皆趋彼，我独守此。人皆或之，我独不徙。内藏我智，不示人技，我虽尊高，人弗我害，谁能于此。江海虽左，长于百川，以其卑也。天道无亲，而能下人，戒之哉！」

孔子既读斯文也，顾谓弟子曰：「小人识之，此言实而中，情而信。诗曰：『战战兢兢，如临深渊，如履薄冰。』行身如此，岂以口过患哉？」

【道之难行】

孔子见老聃而问焉，曰：「甚矣道之于今难行也，吾比执道，而今委质以求当世之君而弗受也，道于今难行也。」

老子曰：「夫说者流于辩，听者乱于辞，如此二者，则道不可以忘也。」
《孔子家语》第十二章、弟子行


【文子问贤】

卫将军文子，问于子贡曰：「吾闻孔子之施教也，先之以诗书，而道之以孝悌，说之以仁义，观之以礼乐，然后成之以文德，盖入室升堂者，七十有余人，其孰为贤？」

子贡对以不知。文子曰：「以吾子常与学贤者也，不知何谓？」

子贡对曰：「贤人无妄，知贤即难，故君子之言曰：『智莫难于知人，是以难对也。』」

文子曰：「若夫知贤莫不难，今吾子亲游焉，是以敢问。」

子贡曰：「夫子之门人盖有三千就焉，赐有逮及焉，未逮及焉，故不得遍知以告也。」

文子曰：「吾子所及者，请问其行。」

【子贡答贤】

子贡对曰：「夫能夙兴夜寐，讽诵崇礼，行不贰过，称言不苟，是颜回之行也。孔子说之以诗曰：『媚兹一人，应侯慎德，永言孝思，孝思惟则。』若逢有德之君，世受显命，不失厥名，以御于天子，则王者之相也。

在贫如客，使其臣如借，不迁怒，不深怨，不录旧罪，是冉雍之行也。孔子论其材曰：『有土之君子也，有众使也，有刑用也，然后称怒焉。』孔子告之以诗曰：『靡不有初，鲜克有终，疋夫不怒，唯以亡其身。』

不畏强御，不侮矜寡，其言循性，其都以富，材任治戎，是仲由之行也。孔子和之以文，说之以诗曰：『受小拱大拱而为下国骏庞，荷天子之龙，不戁不悚，敷奏其勇。』

强乎武哉，文不胜其质，恭老恤幼，不忘宾旅，好学博艺，省物而勤也，是冉求之行也。孔子因而语之曰：『好学则智，恤孤则惠，恭则近礼，勤则有继，尧舜笃恭以王天下，其称之也，曰宜为国老。』

齐庄而能肃，志通而好礼，摈相两君之事，笃雅有节，是公西赤之行也。子曰：『礼经三百，可勉能也，』威仪三千则难也。公西赤问曰：『何谓也？』子曰：『貌以傧礼，礼以傧辞，是谓难焉。』众人闻之，以为成也。孔子语人曰：『当宾客之事，则达矣。」谓门人曰：『二三子之欲学宾客之礼者，其于赤也，满而不盈，实而如虚，过之如不及，先王难之。』

博无不学，其貌恭，其德敦，其言于人也，无所不信，其骄于人也，常以浩浩，是以眉寿，是曾参之行也。孔子曰：『孝，德之始也；悌，德之序也；信，德之厚也；忠，德之正也。参中夫四德者也，以此称之。』

美功不伐，贵位不善，不侮不佚不傲无告，是颛孙师之行也。孔子言之曰：『其不伐，则犹可能也，其不弊百姓，则仁也，诗云：恺悌君子，民之父母。夫子以其仁为大学之深。』

送迎必敬上交下接若截焉，是卜商之行也。孔子说之以诗曰：『式夷式已，无小人殆，若商也，其可谓不险矣。』

贵之不喜，贱之不怒，苟利于民矣，廉于行己，其事上也以佑其下，是澹台灭明之行也。孔子曰：『独贵独富，君子助之，夫也中之矣。』

先成其虑，及事而用之，故动则不妄，是言偃之行也。孔子曰：『欲能则学，欲知则问，欲善则详，欲给则豫，当是而行，偃也得之矣。』

独居思仁，公言仁义，其于诗也，则一日三覆白圭之玷，是宫绦之行也。孔子信其能仁，以为异士。

自见孔子，出入于户，未尝越礼，往来过之，足不履影，启蛰不杀，方长不折，执亲之丧，未尝见齿，是高柴之行也。孔子曰：『柴于亲丧，则难能也，启蛰不杀，则顺人道，方长不折，则恕仁也，成汤恭而以恕，是以日隮。』

凡此诸子，赐之所亲睹者也，吾子有命而讯赐，赐也固不足以知贤。」

文子曰：「吾闻之也，国有道则贤人兴焉，中人用焉乃百姓归之，若吾子之论，既富茂矣，壹诸侯之相也，抑世未有明君，所以不遇也。」

【孔子评贤】

子贡既与卫将军文子言，适鲁见孔子曰：「卫将军文子问二三子之于赐，不壹而三焉，赐也辞不获命，以所见者对矣，未知中否，请以告。」

孔子曰：「言之乎。」子贡以其辞状告孔子。

子闻而笑曰：「赐，汝次焉人矣。」

子贡对曰：「赐也何敢知人，此以赐之所睹也。」

孔子然：「吾亦语汝耳之所未闻，目之所未见者，岂思之所不至，智之所未及哉。」

子贡曰：「赐愿得闻之。」

孔子曰：「

不克不忌，不念旧怨，盖伯夷叔齐之行也；

思天而敬人，服义而行信，孝于父母，恭于兄弟，从善而不教，盖赵文子之行也；

其事君也，不敢爱其死，然亦不敢忘其身，谋其身不遗其友，君陈则进而用之，不陈则行而退，盖随武子之行也；

其为人之渊源也，多闻而难诞，内植足以没其世，国家有道，其言足以治，无道，其默足以生，盖铜鍉伯华之行也；

外宽而内正，自极于隐括之中，直己而不直人，汲汲于仁，以善自终，盖蘧伯玉之行也；

孝恭慈仁，允德义图，约货去怨，轻财不匮，盖柳下惠之行也；

其言曰，君虽不量于其身，臣不可以不忠于其君，是故君择臣而任之，臣亦择君而事之，有道顺命，无道衡命，盖晏平仲之行也；

蹈忠而行信，终日言不在尤之内，国无道，处贱不闷，贫而能乐，盖老子之行也；

易行以俟天命，居下不援其上，其亲观于四方也，不忘其亲，不尽其乐，以不能则学，不为己终身之忧，盖介子山之行也。」

【知而不言的原因】

子贡曰：「敢问夫子之所知者，盖尽于此而已乎？」

孔子曰：「何谓其然？亦略举耳目之所及而矣。

昔晋平公问祁奚曰：『羊舌大夫，晋之良大夫也，其行如何？』祁奚辞以不知。

公曰：『吾闻子少长乎其所，今子掩之，何也？』

祁奚对曰：『其少也恭而顺，心有耻而不使其过宿；其为大夫，悉善而谦其端；其为舆尉也，信而好直其功，言其功直，至于其为容也，温良而好礼，博闻而时出其志。』

公曰：『曩(nǎng)者问子，子奚曰不知也？』

祁奚曰：『每位改变，未知所止，是以不敢得知也，此又羊舌大夫之行也。』」

子贡跪曰：「请退而记之。」
《孔子家语》第十三章、贤君


【国君之贤】

哀公问于孔子曰：「当今之君，孰为最贤？」

孔子对曰：「丘未之见也，抑有卫灵公乎？」

公曰：「吾闻其闺门之内无别，而子次之贤，何也？」

孔子曰：「臣语其朝廷行事，不论其私家之际也。」

公曰：「其事何如？」

孔子对曰：「灵公之弟曰，灵公弟子渠牟，其智足以治千乘，其信足以守之，灵公爱而任之。又有士林国者，见贤必进之，而退与分其禄，是以灵公无游放之士，灵公贤而尊之。又有士曰庆足者，卫国有大事则必起而治之，国无事则退而容贤，灵公悦而敬之。又有大夫史鱿，以道去卫，而灵公郊舍三日，琴瑟不御，必待史鱿之入，而后敢入。臣以此取之，虽次之贤，不亦可乎。」

【人臣之贤】

子贡问于孔子曰：「今之人臣，孰为贤？」

子曰：「吾未识也，往者齐有鲍叔，郑有子皮，则贤者矣。」

子贡曰：「齐无管仲，郑无子产？」

子曰：「赐，汝徒知其一，未知其二也。汝闻用力为贤乎？进贤为贤乎？」

子贡曰：「进贤贤哉。」

子曰：「然，吾闻鲍叔达管仲，子皮达子产，未闻二子之达贤己之才者也。」

【忘记自身】

哀公问于孔子曰：「寡人闻忘之甚者，徙而忘其妻，有诸？」

孔子对曰：「此犹未甚者也。甚者乃忘其身。」

公曰：「可得而闻乎？」

孔子曰：「昔者夏桀，贵为天子，富有四海，忘其圣祖之道，坏其典法，废其世祀，荒于淫乐，耽湎于酒，佞臣谄谀，窥导其心，忠士折口，逃罪不言，天下诛桀。而有其国，此谓忘其身之甚矣。」

【如何立身】

颜渊将西游于宋，问于孔子曰：「何以为身？」

子曰：「恭敬忠信而已矣。恭则远于患，敬则人爱之，忠则和于众，信则人任之，勤斯四者，可以政国，岂特一身者哉。故夫不比于数，而比于踈，不亦远乎；不修其中，而修外者，不亦反乎；虑不先定，临事而谋，不亦晚乎。」

【君无道民难活】

孔子读诗于《正月》六章，惕焉如惧，曰：「彼不达之君子，岂不殆哉。从上依世则道废，违上离俗则身危，时不兴善，己独由之，则曰非妖即妄也。故贤也既不遇天，恐不终其命焉，桀杀龙逢，纣杀比干，皆类是也。诗曰：『谓天盖高，不敢不局，谓地盖厚，不敢不蹐。』此言上下畏罪，无所自容也。」

【尊贤贱不肖】

子路问于孔子曰：「贤君治国，所先者何？」

孔子曰：「在于尊贤而贱不肖。」

子路曰：「由闻晋中行氏尊贤而贱不肖矣，其亡何也？」

孔子曰：「中行氏尊贤而不能用，贱不肖而不能去，贤者知其不用而怨之，不肖者知其必己贱而雠之，怨雠并存于国，邻敌构兵于郊，中行氏虽欲无亡，岂可得乎。」

【谦下以用人】

孔子闲处，喟然而叹曰：「向使铜鞮伯华无死，则天下其有定矣。」

子路曰：「由愿闻其人也。」

子曰：「其幼也敏而好学，其壮也有勇而不屈，其老也有道而能下人，有此三者，以定天下也，何难乎哉！」

子路曰：「幼而好学，壮而有勇，则可也。若夫有道下人，又谁下哉？」

子曰：「由不知，吾闻以众攻寡，无不克也，以贵下贱，无不得也。昔者周公居冢宰之尊，制天下之政，而犹下白屋之士，日见百七十人，斯岂以无道也，欲得士之用也。恶有道而无下天下君子哉？」

【用贤而覇】

齐景公来适鲁，舍于公馆，使晏婴迎孔子，孔子至，景公问政焉。

孔子答曰：「政在节财。」

公悦，又问曰：「秦穆公小学处僻而霸，何也？」

孔子曰：「其国虽小其志大，处虽僻而政其中，其举也果，其谋也和，法无私而令不愉，首拔五羖，爵之大夫，与语三日而授之以政，此取之虽王可，其霸少矣。」

景公曰：「善哉。」

【藏富于民】

哀公问政于孔子。

孔子对曰：「政之急者，莫大乎使民富且寿也。」

公曰：「为之奈何？」

孔子曰：「省力役，薄赋敛，则民富矣；敦礼教，远罪疾，则民寿矣。」

公曰：「寡人欲行夫子之言，恐吾国贫矣。」

孔子曰：「诗云：『恺悌君子，民之父母。』未有子富而父母贫者也。」

【顶层设计】

卫灵公问于孔子曰：「有语寡人有国家者，计之于庙堂之上，则政治矣，何如？」

孔子曰：「其可也，爱人者则人爱之，恶人者则人恶之，知得之己者则知得之，人所谓不出环堵之室而知天下者，知反己之谓也。」

【唯欲行之】

孔子见宋君，君问孔子曰：「吾欲使长有国，而列都得之，吾欲使民无惑，吾欲使士竭力，吾欲使日月当时，吾欲使圣人自来，吾欲使官府治理，为之奈何？」

孔子对曰：「千乘之君，问丘者多矣，而未有若主君之问，问之悉也。然主君所欲者，尽可得也。丘闻之，邻国相亲，则长有国；君惠臣忠，则列都得之；不杀无辜，无释罪人，则民不惑；士益之禄，则皆竭力；尊天敬鬼，则日月当时；崇道贵德，则圣人自来；任能黜否，则官府治理。」

宋君曰：「善哉！岂不然乎！寡人不佞，不足以致之也。」

孔子曰：「此事非难，唯欲行之云耳。」
《孔子家语》第十四章、辩政


【对国君也论材施教】

子贡问于孔子曰：「昔者齐君问政于夫子，夫子曰：『政在节财。』鲁君问政于夫子，子曰：『政在谕臣。』叶公问政于夫子，夫子曰：『政在悦近而远来。』三者之问一也，而夫子应之不同，然政在异端乎？」

孔子曰：「各因其事也。齐君为国，奢乎台榭，淫于苑囿，五官伎乐，不解于时，一旦而赐人以千乘之家者三，故曰政在节财。鲁君有臣三人，内比周以愚其君，外距诸侯之宾，以蔽其明，故曰政在谕臣。夫荆之地广而都狭，民有离心，莫安其居，故曰政在悦近而来远。此三者所以为政殊矣。诗云：『丧乱蔑资，曾不惠我师，』此伤奢侈不节，以为乱者也；又曰：『匪其止共，惟王之邛。』此伤奸臣蔽主以为乱也；又曰：『乱离瘼矣，奚其适归。』此伤离散以为乱者也。察此三者，政之所欲，岂同乎哉！」

【谏也有道】

孔子曰：「忠臣之谏君，有五义焉。一曰谲谏，二曰戆(zhuàng)谏，三曰降谏，四曰直谏，五曰风谏。唯度主而行之，吾从其风谏乎。」

【合道则生】

子曰：夫道不可不贵也。中行文子倍道失义，以亡其国，而能礼贤，以活其身，圣人转祸为福，此谓是与。」

【先退后进】

楚王将游荆台，司马子祺谏，王怒之。

令尹子西贺于殿下，谏曰：「今荆台之观，不可失也。」

王喜拊子西之背曰：「与子共乐之矣。」

子西步马十里，引辔而止，曰：「臣愿言有道，王肯听之乎？」

王曰：「子其言之。」

子西曰：「臣闻为人臣而忠其君者，爵禄不足以赏也；谀其君者，刑罚不足以诛也。夫子祺者，忠臣也，而臣者，谀臣也，愿王赏忠而诛谀焉。」

王曰：「我今听司马之谏，是独能禁我耳，若后世游之，何也？」

子西曰：「禁后世易耳，大王万岁之后，起山陵于荆台之上，则子孙必不忍游于父祖之墓，以为欢乐也。」王曰：「善。」乃还。孔子闻之曰：「至哉子西之谏也，入之于千里之上，抑之于百世之后者也。」

【惠民与忠臣】

子贡闻于孔子曰：「夫子之于子产晏子，可为至矣。敢问二大夫之所为，目夫子之所以与之者。」

孔子曰：「夫子产于民为惠主，于学为博物；晏子于君为忠臣，而行为恭敏。故吾皆以兄事之，而加爱敬。」

【圣人之言信而征】

齐有一足之鸟，飞集于宫朝，下止于殿前，舒翅而跳，齐侯大怪之，使使聘鲁，问孔子。

孔子曰：「此鸟名曰商羊，水祥也。昔童儿有屈其一脚，振讯两眉而跳且谣曰：『天将大雨，商羊鼓舞。』今齐有之，其应至矣。」

急告民趋治沟渠，修堤防，将有大水为灾，顷之大霖雨，水溢泛诸国，伤害民人，唯齐有备，不败。景公曰：「圣人之言，信而征矣。」

【子贱治单父】

孔子谓宓子贱曰：「子治单父众悦，子何施而得之也？子语丘所以为之者。」

对曰：「不齐之治也，父恤其子，其子恤诸孤，而哀丧纪。」

孔子曰：「善小节也，小民附矣，犹未足也。」

曰：「不齐所父事者三人，所兄事者五人，所友事者十一人。」

孔子曰：「父事三人，可以教孝矣；兄事五人，可以教悌矣；友事十一人，可以举善矣。中节也，中人附矣，犹未足也。」

曰：「此地民有贤于不齐者五人，不齐事之而禀度焉，皆教不齐之道。」

孔子叹曰：「其大者，乃于此乎，有矣。昔尧舜听天下，务求贤以自辅。夫贤者，百福之宗也，神明之主也，惜乎不齐之以所治者，小也。」

【孔子教子贡为政】

子贡为信阳宰，将行，辞于孔子。

孔子曰：「勤之慎之，奉天子之时，无夺无伐，无暴无盗。」

子贡曰：「赐也少而事君子，岂以盗为累哉？」

孔子曰：「汝未之详也，夫以贤代贤，是谓之夺；以不肖代贤，是谓之伐；缓令急诛，是谓之暴；取善自与，谓之盗。盗非窃财之谓也。吾闻之知为吏者，奉法以利民，不知为吏者，枉法以侵民，此怨之所由也。

治官莫若平，临财莫如廉，廉平之守，不可改也。匿人之善，斯谓蔽贤。扬人之恶，斯为小人。内不相训，而外相谤，非亲睦也。言人之善，若己有之，言人之恶，若己受之，故君子无所不慎焉。」

【子路为政甚善】

子路治蒲三年。

孔子过之，入其境曰：「善哉由也，恭敬以信矣。」、

入其邑曰：「善哉由也，忠信而宽矣。」

至廷曰：「善哉由也，明察以断矣。」

子贡执辔而问曰：「夫子未见由之政，而三称其善，其善可得闻乎？」

孔子曰：「吾见其政矣。入其境，田畴尽易，草莱甚辟，沟洫深治，此其恭敬以信，故其民尽力也；入其邑，墙屋完固，树木甚茂，此其忠信以宽，故其民不偷也；至其庭，庭甚清闲，诸下用命，此其言明察以断，故其政不扰也。以此观之，虽三称其善，庸尽其美乎！」
《孔子家语》第十五章、六本


【为政六本】

孔子曰：「行己有六本焉，然后为君子也。立身有义矣，而孝为本；丧纪有礼矣，而哀为本；战阵有列矣，而勇为本；治政有理矣，而农为本；居国有道矣，而嗣为本；生财有时矣，而力为本。置本不固，无务农桑；亲戚不悦，无务外交；事不终始，无务多业；记闻而言，无务多说；比近不安，无务求远。是故反本修迩，君子之道也。」

【谔谔与唯唯】

孔子曰：「良药苦于口而利于病，忠言逆于耳而利于行。汤武以谔谔而昌，桀纣以唯唯而亡。君无争臣，父无争子，兄无争弟，士无争友，无其过者，未之有也。故曰：『君失之，臣得之。父失之，子得之。兄失之，弟得之。己失之，友得之。』是以国无危亡之兆，家无悖乱之恶，父子兄弟无失，而交友无绝也。」

【无功不受禄】

孔子见齐景公，公悦焉，请置廪丘之邑以为养。孔子辞而不受。入谓弟子曰：「吾闻君子当功受赏，今吾言于齐君，君未之有行，而赐吾邑，其不知丘亦甚矣。」于是遂行。

【釐王之恶报】

孔子在齐，舍于外馆，景公造焉。

宾主之辞既接，而左右白曰：「周使适至，言先王庙灾。」

景公覆问灾何王之庙也。孔子曰：「此必釐王之庙。」

公曰：「何以知之？」

孔子曰：「『诗云：皇皇上天，其命不忒，天之以善，必报其德。』祸亦如之。夫釐王变文武之制，而作玄黄华丽之饰，宫室崇峻，舆马奢侈，而弗可振也，故天殃所宜加其庙焉，以是占之为然。」

公曰：「天何不殃其身，而加罚其庙也？」

孔子曰：「盖以文武故也。若殃其身，则文武之嗣，无乃殄平，故当殃其庙，以彰其过。」

俄顷，左右报曰：「所灾者，釐王庙也。」

景公惊起，再拜曰：「善哉！圣人之智，过人远矣。」

【礼之平衡】

子夏三年之丧毕，见于孔子。子曰：「与之琴，使之弦。」

侃侃而乐，作而曰：「先王制礼，不敢不及也。」

子曰：「君子也。」

闵子三年之丧毕，见于孔子。孔子与之琴，使之弦。

切切而悲，作而曰：「先王制礼，弗敢过也。」

子曰：「君子也。」

子贡曰：「闵子哀未尽。夫子曰：『君子也』。子夏哀已尽，又曰：『君子也』。二者殊情而俱曰君子，赐也惑，敢问之。」

孔子曰：「闵子哀未忘，能断之以礼；子夏哀已尽，能引之及礼。虽均之君子，不亦可乎。」

【心为行为之源】

孔子曰：「无体之礼，敬也；无服之丧，哀也；无声之乐，欢也。不言而信，不动而威，不施而仁。志夫钟之音，怒而击之则武，忧而击之则悲，其志变者，声亦随之。故志诚感之，通于金石，而况人乎！」

【鸟为食亡】

孔子见罗雀者所得，皆黄口小雀。

夫子问之曰：「大雀独不得，何也？」

罗者曰：「大雀善惊而难得，黄口贪食而易得。黄口从大雀则不得，大雀从黄口亦不得。」

孔子顾谓弟子曰：「善惊以远害，利食而忘患，自其心矣，而以所从为祸福。故君子慎其所从，以长者之虑，则有全身之阶，随小者之戆，而有危亡之败也。」

【天道损益】

孔子读易至于损益，喟然而叹。

子夏避席问曰：「夫子何叹焉？」

孔子曰：「夫自损者必有益之，自益者必有决之，吾是以叹也。」

子曰：「然则学者不可以益乎？」

子曰：「非道益之谓也。道弥益而身弥损。夫学者损其自多，以虚受人，故能成其满博哉。天道成而必变，凡持满而能久者，未尝有也。故曰：『自贤者，天下之善言不得闻于耳矣。』昔尧治天下之位，犹允恭以持之，克让以接下，是以千岁而益盛，迄今而逾彰；夏桀昆吾，自满而极，亢意而不节，斩刈黎民如草芥焉，天下讨之，如诛匹夫，是以千载而恶着，迄今而不灭。观此，如行则让长，不疾先，如在舆遇三人则下之，遇二人则式之，调其盈虚，不令自满，所以能久也。」

子夏曰：「商请志之，而终身奉行焉。」

【礼不废则意不妄】

子路问于孔子曰：「请释古之道，而行由之意可乎？」

子曰：「不可。昔东夷之子，慕诸夏之礼，有女而寡，为内私婿。终身不嫁，嫁则不嫁矣，亦有贞节之义也。苍梧娆娶妻而美，让与其兄，让则让矣，然非礼之让矣。不慎其初，而悔其后，何嗟及矣。今汝欲舍古之道，行子之意，庸知子意不以是为非，以非为是乎？后虽欲悔，难哉。」

【陷父于不义】

曾子耘瓜，误斩其根。曾皙怒建大杖以击其背，曾子仆地而不知人，久之有顷，乃苏，欣然而起，进于曾皙曰：「向也参得罪于大人，大人用力教，参得无疾乎。」退而就房，援琴而歌，欲令曾皙而闻之，知其体康也。

孔子闻之而怒，告门弟子曰：「参来勿内。」

曾参自以为无罪，使人请于孔子。

子曰：「汝不闻乎，昔瞽瞍有子曰舜，舜之事瞽瞍，欲使之未尝不在于侧，索而杀之，未尝可得，小棰则待过，大杖则逃走，故瞽瞍不犯不父之罪，而舜不失烝烝之孝，今参事父委身以待暴怒，殪而不避，既身死而陷父于不义，其不孝孰大焉？汝非天子之民也，杀天子之民，其罪奚若？」

曾参闻之曰：「参罪大矣。」遂造孔子而谢过。

【十五押摄相事】

荆公子行年十五而摄荆相事，孔子闻之，使人往观其为政焉。

使者反曰：「视其朝清净而少事，其堂上有五老焉，其廊下有二十壮士焉。」

孔子曰：「合二十五人之智，以治天下，其固免矣，况荆乎？」

【师不必贤于弟子】

子夏问于孔子曰：「颜回之为人奚若？」子曰：「回之信贤于丘。」

曰：「子贡之为人奚若？」子曰：「赐之敏贤于丘。」

曰：「子路之为人奚若？」子曰：「由之勇贤于丘。」

曰：「子张之为人奚若？」子曰：「师之庄贤于丘。」

子夏避席而问曰：「然则四子何为事先生？」

子曰：「居，吾语汝，夫回能信而不能反，赐能敏而不能诎，由能勇而不能怯，师能庄而不能同，兼四子者之有以易吾，弗与也，此其所以事吾而弗贰也。」

【自宽者乐】

孔子游于泰山，见荣声期，行乎郕(chéng)之野，鹿裘带索，瑟瑟而歌。

孔子问曰：「先生所以为乐者，何也？」

期对曰：「吾乐甚多，而至者三。天生万物，唯人为贵，吾既得为人，是一乐也；男女之别，男尊女卑，故人以男为贵，吾既得为男，是二乐也；人生有不见日月，不免襁褓者，吾既以行年九十五矣，是三乐也。贫者士之常，死者人之终，处常得终，当何忧哉。」

孔子曰：「善哉！能自宽者也。」

【四道三言】

孔子曰：「回有君子之道四焉，强于行义、弱于受谏、怵于待禄、慎于治身。史?有男子之道三焉，不仕而敬上、不祀而敬鬼、直己而曲人。」

曾子侍曰：「参昔常闻夫子三言而未之能行也，夫子见人之一善而忘其百非，是夫子之易事也；见人之有善若己有之，是夫子之不争也；闻善必躬行之，然后导之，是夫子之能劳也。学夫子之三言而未能行，以自知终不及二子者也。」

【近朱与近墨】

孔子曰：「吾死之后，则商也日益，赐也日损。」

曾子曰：「何谓也？」

子曰：「商也好与贤己者处，赐也好说不若己者。不知其子视其父，不知其人视其友，不知其君视其所使，不知其地视其草木。故曰与善人居，如入芝兰之室，久而不闻其香，即与之化矣。与不善人居，如入鲍鱼之肆，久而不闻其臭，亦与之化矣。丹之所藏者赤，漆之所藏者黑，是以君子必慎其所与处者焉。」

【晏子送曾】

曾子从孔子之齐，齐景公以下卿之礼聘曾子，曾子固辞。

将行，晏子送之曰：「吾闻之君子遗人以财不若善言，今夫兰本三年湛之以鹿酳(yìn)，既成噉之，则易之匹马，非兰之本性也，所以湛(jiān)者美矣，愿子详其所湛(jiān)者。夫君子居必择处，游必择方，仕必择君，择君所以求仕，择方所以修道，迁风移俗者嗜欲移性，可不慎乎。」

孔子闻之曰：「晏子之言，君子哉！依贤者固不困，依富者固不穷，马蚿斩足而复行，何也？以其辅之者众。」

【为君之道】

孔子曰：「以富贵而下人，何人不尊；以富贵而爱人，何人不亲。发言不逆，可谓知言矣；言而众向之，可谓知时矣。是故以富而能富人者，欲贫不可得也。以贵而能贵人者，欲贱不可得也；以达而能达人者，欲穷不可得也。」

【如何防止祸乱】

孔子曰：「中人之情也，有余则侈，不足则俭，无禁则淫，无度则逸，从欲则败。是故鞭朴之子，不从父之教，刑戮之民，不从君之令，此言疾之难忍，急之难行也。故君子不急断，不急制，使饮食有量，衣服有节，宫室有度，畜积有数，车器有限，所以防乱之原也。夫度量不可明，是中人所由之令。」

【任人有术】

孔子曰：「巧而好度，必攻；勇而好问，必胜；智而好谋，必成。以愚者反之，是以非其人告之弗听。非其地，树之弗生。得其人，如聚砂而雨之；非其人，如会聋而鼓之。夫处重擅宠，专事妒贤，愚者之情也，位高则危，任重则崩，可立而待。」

【君民鱼水】

孔子曰：「舟非水不行，水入舟则没；君非民不治，民犯上则倾。是故君子不可不严也，小人不可不整一也。」

【做人之道】

齐高庭问于孔子曰：「庭不旷山，不直地，衣穰(ráng)而提贽(zhì)，精气以问事君子之道，愿夫子告之。」

孔子曰：「贞以干之，敬以辅之，施仁无倦，见君子则举之，见小人则退之。去汝恶心而忠与之，效其行，修其礼，千里之外，亲如兄弟。行不效，礼不修，则对门不汝通矣，夫终日言，不遗己之忧，终日行不遗己之患，唯智者能之。故自修者必恐惧以除患，恭俭以避难者也。终身为善，一言则败之，可不慎乎。」
《孔子家语》第十六章、辩物


【羵羊】

季桓子穿井，获如玉缶，其中有羊焉。

使使问孔子曰：「吾穿井于费，而于井中得一狗，何也？」

孔子曰：「丘之所闻者，羊也，丘闻之木石之怪夔蝄蜽，水之怪龙罔象，土之怪羵(fén)羊也。」

【巨骨】

吴伐越，隳(huī)会稽(kuài jī)，获巨骨一节，专车焉。吴子使来聘于鲁，且问之孔子，命使者曰：「无以吾命也。」

宾既将事，乃发币于大夫及孔子，孔子爵之，既彻俎而燕客，执骨而问曰：「敢问骨何如为大？」

孔子曰：「丘闻之昔禹致群臣于会稽之山，防风后至，禹杀而戮之，其骨专车焉，此为大矣。」

客曰：「敢问谁守为神？」

孔子曰：「山川之灵，足以纪纲天下者，其守为神。诸侯社稷之守为公侯，山川之祀者为诸侯，皆属于王。」

客曰：「防风何守？」

孔子曰：「汪芒氏之君守封嵎山者，为添姓，在虞夏商为汪芒氏，于周为长瞿氏，今曰大人。」

有客曰：「人长之极，几何？」

孔子曰：「焦侥氏长三尺，短之至也，长者不过十，数之极也。」

【肃慎氏】

孔子在陈，陈惠公宾之于上馆，时有隼集陈侯之庭而死，楛矢贯之石砮，其长尺有咫，惠公使人持隼如孔子馆而问焉。

孔子曰：「隼之来远矣，此肃慎氏之矢，昔武王克商，通道于九夷百蛮，使各以其方贿来贡，而无忘职业，于是肃慎氏贡楛矢石砮，其长尺有咫。先王欲昭其令德之致远物也，以示后人，使永鉴焉，故铭其栝曰：『肃慎氏贡楛矢，以分大姬，配胡公而封诸陈。』古者分同姓以珍玉，所以展亲亲也，分异姓以远方之职贡，所以无忘服也，故分陈以肃慎氏贡焉。君若使有司求诸故府，其可得也，公使人求得之，金牍如之。」

【学在四夷】

郯(tán)子朝鲁，鲁人问曰：「少昊氏以鸟名官，何也？」

对曰：「吾祖也，我知之，昔黄帝以云纪官，故为云师而云名。炎帝以火，共工以水，大昊以龙，其义一也。我高祖，少昊挚之立也，凤鸟适至，是以纪之于鸟，故为鸟师而鸟名。自颛顼氏以来，不能纪远，乃纪于近，为民师而命以民事，则不能故也。」

孔子闻之，遂见郯子而学焉。既而告人曰：「吾闻之天子失官，学在四夷犹信。」

【失礼天灾】

邾(zhū)隐公朝于鲁，子贡观焉。邾子执玉，高其容仰，定公受玉，卑其容俯。

子贡曰：「以礼观之，二君者将有死亡焉。夫礼生死存亡之体，将左右周旋，进退俯仰，于是乎取之，朝祀丧戎，于是乎观之，今正月相朝，而皆不度，心以亡矣。嘉事不体，何以能久，高仰骄，卑俯替，骄近乱，替近疾，若为主，其先亡乎？」

夏五月，公薨，又邾子出奔。孔子曰：「赐不幸而言中，是赐多言。」

【失德天灾】

孔子在陈，陈侯就之燕游焉。

行路之人云：「鲁司铎(duó)灾及宗庙。」以告孔子。

子曰：「所及者，其桓僖之庙。」

陈侯曰：「何以知之？」

子曰：「礼祖有功而宗有德，故不毁其庙焉。今桓僖之亲尽矣，又功德不足以存其庙，而鲁不毁，是以天灾加之。」

三日，鲁使至，问焉则桓僖也。陈侯谓子贡曰：「吾乃今知圣人之可贵。」

对曰：「君之知之可矣，未若专其道而行其化之善也。」

【阳虎】

阳虎既奔齐，自齐奔晋，适赵氏，孔子闻之，谓子路曰：「赵氏其世有乱乎。」

子路曰：「权不在焉，岂不为乱。」

孔子曰：「非汝所知。夫阳虎亲富而不亲仁，有宠于季孙，又将杀之，不克而奔，求容于齐，齐人囚之，乃亡归晋，是齐鲁二国，已去其疾，赵简子好利而多信，必溺其说而从其谋，祸败所终，非一世可知也。」

【历律有失】

季康子问于孔子曰：「今周十二月，夏之十月，而犹有螽(zhōng)，何也？」

孔子对曰：「丘闻之火伏而后蛰者毕，今火犹西流，司历过也。」

季康子曰：「所失者，几月也？」

孔子曰：「于夏十月，火既没矣，今火见再，失闰也。」

【见鬼说鬼话】

吴王夫差将与哀公见晋侯，子服景伯对使者曰：「王合诸侯，则伯率侯牧以见于王，伯合诸侯，则侯率子男以见于伯，今诸侯会而君与寡君见晋君，则晋成为伯也。且执事以伯召诸侯，而以侯终之，何利之有焉？」

吴人乃止，既而悔之，遂囚景伯。

伯谓大宰嚭曰：「鲁将以十月上辛，有事于上帝，先王季辛而毕，何也世有职焉，自襄已来之改之，若其不会，则祝宗将曰吴实然，嚭言于夫差，归之。」

子贡闻之，见于孔子曰：「子服氏之子拙于说矣，以实获囚，以诈得免。」

孔子曰：「吴子为夷德，可欺而不可以实，是听者之蔽，非说者之拙也。」

【子鉏商获麟】

叔孙氏之车士曰子鉏(chú)商，采薪于大野，获麟焉，折其前左足，载以归，叔孙以为不祥，弃之于郭外。

使人告孔子曰：「有麏(jūn)而角者，何也？」

孔子往观之，曰：「麟也。胡为来哉？胡为来哉？」反袂(mèi)拭面，涕泣沾衿。叔孙闻之，然后取之。

子贡问曰：「夫子何泣尔？」

孔子曰：「麟之至，为明王也，出非其时而害，吾是以伤焉。」
《孔子家语》第十七章、哀公问政


【为政之道】

哀公问政于孔子。孔子对曰：「文武之政，布在方策，其人存则其政举，其人亡则其政息。天道敏生，人道敏政，地道敏树，夫政者，犹蒲卢也，待化以成，故为政在于得人，取人以身，修道以仁。

仁者，人也，亲亲为大；义者，宜也，尊贤为大。亲亲之杀，尊贤之等，礼所以生也。礼者，政之本也，是以君子不可以不修身。思修身，不可以不事亲；思事亲，不可以不知人；思知人，不可以不知天。

天下之达道有五，其所以行之者三，曰，君臣也、父子也、夫妇也、昆弟也、朋友也。五者，天下之达道，智、仁、勇三者，天下之达德也。所以行之者，一也。或生而知之，或学而知之，或困而知之，及其知之，一也。或安而行之，或利而行之，或勉强而行之，及其成功，一也。」

公曰：「子之言美矣至矣，寡人实固，不足以成之也。」

孔子曰：「好学近乎智，力行近乎仁，知耻近乎勇，知斯三者，则知所以修身；知所以修身，则知所以治人；知所以治人，则能成天下国家者矣。」

公曰：「政其尽此而已乎？」

孔子曰：「凡为天下国家有九经，曰修身也、尊贤也、亲亲也、敬大臣也、体群臣也、子庶民也、来百工也、柔远人也、怀诸侯也。

夫修身则道立，尊贤则不惑，亲亲则诸父兄弟不怨，敬大臣则不眩，体群臣则士之报礼重，子庶民则百姓劝，来百工则财用足，柔远人则四方归之，怀诸侯则天下畏之。」

公曰：「为之奈何？」

孔子曰：「齐洁盛服，非礼不动，所以修身也；去谗远色，贱财而贵德，所以尊贤也；爵其能，重其禄，同其好恶，所以笃亲亲也；官盛任使，所以敬大臣也；忠信重禄，所以劝士也；时使薄敛，所以子百姓也；日省月考，既廪称事，所以来百工也；送往迎来，嘉善而矜不能，所以绥远人也；继绝世，举废邦，治乱持危，朝聘以时，厚往而薄来，所以怀诸侯也。治天下国家有九经，其所以行之者，一也。

凡事豫则立，不豫则废，言前定则不跲(jiá)，事前定则不困，行前定则不疚，道前定则不穷。在下位不获于上，民弗可得而治矣；获于上有道，不信于友，不获于上矣；信于友有道，不顺于亲，不信于友矣；顺于亲有道，反诸身不诚，不顺于亲矣；诚身有道，不明于善，不诚于身矣。诚者，天之至道也；诚之者，人之道也。夫诚弗勉而中，不思而得，从容中道，圣人之所以体定也；诚之者，择善而固执之者也。」

公曰：「子之教寡人备矣，敢问行之所始。」

孔子曰：「立爱自亲始，教民睦也；立敬自长始，教民顺也；教之慈睦，而民贵有亲；教以敬，而民贵用命。民既孝于亲，又顺以听命，措诸天下无所不可。」公曰：「寡人既得闻此言也，惧不能果行而获罪咎。」

【鬼神与祭祀】

宰我问于孔子曰：「吾闻鬼神之名，而不知所谓，敢问焉。」

孔子曰：「人生有气有魂，气者，人之盛也，夫生必死，死必归土，此谓鬼，魂气归天此谓神，合鬼与神而享之，教之至也。骨肉弊于下，化为野土，其气发扬于上者，此神之着也。

圣人因物之精，制为之极，明命鬼神，以为民之则，而犹以是为未足也，故筑为宫室，设为宗祧(tiāo)，春秋祭祀，以别亲疏，教民反古复始，不敢忘其所由生也。众人服自此听且速焉，教以二端，二端既立，报以二礼，建设朝事，燔燎膻芗(shān xiāng)，所以报魄也。

此教民修本，反始崇爱，上下用情，礼之至也。君子反古复始，不忘其所由生，是以致其敬，发其情，竭力从事，不敢不自尽也。此之谓大教。昔者文王之祭也，事死如事生，思死而不欲生，忌日则必哀，称讳则如见，亲祀之忠也，思之深如见亲之所爱，祭欲见亲颜色者，其唯文王与。

诗云：『明发不寐，有怀二人，则文王之谓与。』祭之明日，明发不寐，有怀二人，敬而致之，又从而思之，祭之日乐与哀半，飨之必乐，已至必哀，孝子之情也，文王为能得之矣。」
《孔子家语》第十八章、颜回


【御马也为政】

鲁定公问于颜回曰：「子亦闻东野毕之善御乎？」

对曰：「善则善矣，虽然，其马将必佚。」

定公色不悦，谓左右曰：「君子固有诬人也。」

颜回退后三日，牧来诉之曰：「东野毕之马佚，两骖(cān)曳，两服入于厩。」

公闻之，越席而起，促驾召颜回。

回至，公曰：「前日寡人问吾子以东野毕之御，而子曰善则善矣，其马将佚，不识吾子奚以知之？」

颜回对曰：「以政知之。昔者帝舜巧于使民，造父巧于使马，舜不穷其民力，造父不穷其马力，是以舜无佚民，造父无佚马。今东野毕之御也，升马执辔，御体正矣，步骤驰骋，朝礼毕矣，历险致远，马力尽矣，然而犹乃求马不已，臣以此知之。」

公曰：「善！诚若吾子之言也，吾子之言，其义大矣，愿少进乎。」

颜回曰：「臣闻之鸟穷则啄，兽穷则攫(jué)，人穷则诈，马穷则佚，自古及今，未有穷其下而能无危者也。」

公悦，遂以告孔子。孔子对曰：「夫其所以为颜回者，此之类也，岂足多哉。」

【知音】

孔子在卫，昧旦晨兴，颜回侍侧，闻哭者之声甚哀。

子曰：「回，汝知此何所哭乎？」

对曰：「回以此哭声非但为死者而已，又有生离别者也。」

子曰：「何以知之？」

对曰：「回闻桓山之鸟，生四子焉，羽翼既成，将分于四海，其母悲鸣而送之，哀声有似于此，谓其往而不返也，回窃以音类知之。」

孔子使人问哭者，果曰：「父死家贫，卖子以葬，与之长决。」

子曰：「回也，善于识音矣。」

【成人之行】

颜回问于孔子曰：「成人之行，若何？」

子曰：「达于情性之理，通于物类之变，知幽明之故，睹游气之原，若此可谓成人矣。既能成人，而又加之以仁义礼乐，成人之行也，若乃穷神知礼，德之盛也。」

【臧氏文仲武仲】

颜回问于孔子曰：「臧文仲武仲孰贤？」

孔子曰：「武仲贤哉。」

颜回曰：「武仲世称圣人而身不免于罪，是智不足称也；好言兵讨，而挫锐于邾，是智不足名也。夫文仲其身虽殁，而言不杇，恶有未贤？」

孔子曰：「身殁言立，所以为文仲也。然犹有不仁者三，不智者三，是则不及武仲也。」

回曰：「可得闻乎？」

孔子曰：「下展禽，置六关，妾织蒲，三不仁；设虚器，纵逆祀，祠海鸟，三不智。武仲在齐，齐将有祸，不受其田，以避其难，是智之难也。夫臧文仲之智而不容于鲁，抑有由焉，作而不顺，施而不恕也夫。夏书曰：『念兹在兹，顺事恕施。』

【君子标准】

颜回问于君子。孔子曰：「爱近仁，度近智，为己不重，为人不轻，君子也夫。」

回曰：「敢问其次。」

子曰：「弗学而行，弗思而得，小子勉之。」

【一言仁智】

仲孙何忌问于颜回曰：「仁者一言而必有益于仁智，可得闻乎？」

回曰：「一言而有益于智，莫如预；一言而有益于仁，莫如恕。夫知其所不可由，斯知所由矣。」

【小人】

颜回问小人。孔子曰：「毁人之善以为辩，狡讦(jié)怀诈以为智，幸人之有过，耻学而羞不能，小人也。」

颜回问于孔子曰：「小人之言有同乎？君子者不可不察也。」

孔子曰：「君子以行言，小人以舌言，故君子为义之上相疾也，退而相爱；小人于为乱之上相爱也，退而相恶。」

【侠士】

颜回问子路曰：「力猛于德而得其死者，鲜矣，盍慎诸焉。」

孔子谓颜回曰：「人莫不知此道之美，而莫之御也，莫之为也，何居？为闻者，盍日思也夫。」

【朋友】

颜回问朋友之际，如何。孔子曰：「君子之于朋友也，心必有非焉而弗能谓吾不知，其仁人也。不忘久德，不思久怨，仁矣夫。」

【闲谈莫论他人非】

叔孙武叔见未仕于颜回，回曰：「宾之。」

武叔多称人之过，而己评论之。颜回曰：「固子之来辱也，宜有得于回焉，吾闻知诸孔子曰：『言人之恶，非所以美己；言人之枉，非所以正己。』故君子攻其恶，无攻人恶。」

【不正己焉能正人】

颜回谓子贡曰：「吾闻诸夫子『身不用礼，而望礼于人，身不用德，而望德于人，乱也。』夫子之言，不可不思也。」
《孔子家语》第十九章、子路初见


【孔子劝学】

子路见孔子，子曰：「汝何好乐？」

对曰：「好长剑。」

孔子曰：「吾非此之问也，徒谓以子之所能，而加之以学问，岂可及乎。」

子路曰：「学岂益哉也？」

孔子曰：「夫人君而无谏臣则失正，士而无教友则失听。御狂马不释策，操弓不反檠。木受绳则直，人受谏则圣，受学重问，孰不顺哉。毁仁恶仕，必近于刑。君子不可不学。」

子路曰：「南山有竹，不柔自直，斩而用之，达于犀革。以此言之，何学之有？」

孔子曰：「括而羽之，镞而砺之，其入之不亦深乎。」

子路再拜曰：「敬而受教。」

【临别赠言】

子路将行，辞于孔子。

子曰：「赠汝以车乎？赠汝以言乎？」

子路曰：「请以言。」

孔子曰：「不强不达，不劳无功，不忠无亲，不信无复，不恭失礼，慎此五者而矣。」

子路曰：「由请终身奉之。敢问亲交取亲若何？言寡可行若何？长为善士而无犯若何？」

孔子曰：「汝所问苞在五者中矣。亲交取亲，其忠也；言寡可行，其信乎；长为善士，而无犯于礼也。」

【为政需主动】

孔子为鲁司寇，见季康子，康子不悦。孔子又见之。

宰予进曰：「昔予也常闻诸夫子曰，王公不我聘则弗动，今夫子之于司寇也日少，而屈节数矣，不可以已乎？」

孔子曰：「然，鲁国以众相陵，以兵相暴之日久矣，而有司不治，则将乱也，其聘我者，孰大于是哉。」

鲁人闻之曰：「圣人将治，何不先自远刑罚，自此之后，国无争者。」

孔子谓宰予曰：「违山十里，蟪蛄之声，犹在于耳，故政事莫如应之。」

【三得三亡】

孔子兄子有孔篾者，与宓子贱偕仕。

孔子往过孔篾，而问之曰：「自汝之仕，何得何亡？」

对曰：「未有所得，而所亡者三，王事若龙，学焉得习，是学不得明也；俸禄少饘(zhān)粥，不及亲戚，是以骨肉益疏也；公事多急，不得吊死问疾，是朋友之道阙也。其所亡者三，即谓此也。」

孔子不悦，往过子贱，问如孔篾。

对曰：「自来仕者无所亡，其有所得者三，始诵之，今得而行之，是学益明也；俸禄所供，被及亲戚，是骨肉益亲也；虽有公事，而兼以吊死问疾，是朋友笃也。」

孔子喟然，谓子贱曰：「君子哉若人。鲁无君子者，则子贱焉取此。」

【黍与桃】

孔子侍坐于哀公，赐之桃与黍焉。哀公曰：「请食。」

孔子先食黍而后食桃，左右皆掩口而笑。

公曰：「黍者所以雪桃，非为食之也。」

孔子对曰：「丘知之矣，然夫黍者，五谷之长，郊礼宗庙以为上盛，属有六而桃为下，祭祀不用，不登郊庙，丘闻之君子以贱雪贵，不闻以贵雪贱，今以五谷之长，雪之下者，是从上雪下，臣以为妨于教，害于义，故不敢。」

公曰：「善哉。」

【比干与泄冶】

子贡曰：「陈灵公宣淫于朝，泄治正谏而杀之，是与比干谏而死同，可谓仁乎？」

子曰：「比干于纣，亲则诸父，官则少师，忠报之心在于宗庙而已，固必以死争之，冀身死之后，纣将悔寤其本志，情在于仁者也；泄治之于灵公，位在大夫，无骨肉之亲，怀宠不去，仕于乱朝，以区区之一身，欲正一国之淫昏，死而无益，可谓捐矣。诗云：『民之多辟，无自立辟。』其泄治之谓乎。」

【孔子辞职】

孔子相鲁，齐人患其将霸，欲败其政，乃选好女子八十人，衣以文饰而舞容玑，及文马四十驷，以遗鲁君，陈女乐，列文马于鲁城南高门外，季桓子微服往观之再三，将受焉，告鲁君为周道游观，观之终日，怠于政事。

子路言于孔子曰：「夫子可以行矣。」

孔子曰：「鲁今且郊，若致膰(fán)于大夫，是则未废其常，吾犹可以止也。」

桓子既受女乐，君臣淫荒，三日不听国政，郊又不致膰(fán)俎(zǔ)，孔子遂行。

宿于郭，屯师以送曰：「夫子非罪也。」

孔子曰：「吾歌可乎？」歌曰：「彼妇人之口，可以出走，彼妇人之请，可以死败。优哉游哉，聊以卒岁。」

【子羽与宰予】

澹台子羽有君子之容，而行不胜其貌，宰我有文雅之辞，而智不充其辩。

孔子曰：「里语云：『相马以舆，相士以居，弗可废矣。』以容取人，则失之子羽；以辞取人，则失之宰予。」

【君子与小人】

孔子曰：「君子以其所不能畏人，小人以其所不能不信人。故君子长人之才，小人抑人而取胜焉。」

【行己之道】

孔篾问行己之道。

子曰：「知而弗为，莫如勿知；亲而弗信，莫如勿亲。乐之方至，乐而勿骄；患之将至，思而勿忧。」

孔篾曰：「行己乎？」

子曰：「攻其所不能，补其所不备。毋以其所不能疑人，毋以其所能骄人。终日言，无遗己之忧，终日行，不遗己患，唯智者有之。」
《孔子家语》第二十章、在厄


【陈蔡问对】

楚昭王聘孔子，孔子往拜礼焉，路出于陈蔡。

陈蔡大夫相与谋曰：「孔子圣贤，其所刺讥皆中诸侯之病，若用于楚，则陈蔡危矣。」

遂使徒兵距孔子。孔子不得行，绝粮七日，外无所通，藜羹不充，从者皆病。孔子愈慷慨，讲弦歌不衰，乃召子路而问焉，曰：「诗云：『匪兕匪虎，率彼旷野。』吾道非乎，奚为至于此？」

子路愠，作色而对曰：「君子无所困，意者夫子未仁与，人之弗吾信也；意者夫子未智与，人之弗吾行也。且由也，昔者闻诸夫子，为善者天报之以福，为不善者天报之以祸，今夫子积德怀义，行之久矣，奚居之穷也。」

子曰：「由未之识也，吾语汝，汝以仁者为必信也，则伯夷叔齐，不饿死首阳；汝以智者为必用也，则王子比干，不见剖心；汝以忠者为必报也，则关龙逢不见刑；汝以谏者为必听也，则伍子胥不见杀。夫遇不遇者，时也，贤不肖者，才也。君子博学深谋而不遇时者，众矣，何独丘哉。且芝兰生于深林，不以无人而不芳，君子修道立德，不谓穷困而改节。为之者人也，生死者，命也。是以晋重耳之有霸心，生于曹卫，越王勾践之有霸心，生于会稽。故居下而无忧者，则思不远，处身而常逸者，则志不广，庸知其终始乎？」

子路出，召子贡，告如子路。

子贡曰：「夫子之道至大，故天下莫能容夫子，夫子盍少贬焉？」

子曰：「赐，良农能稼，不必能穑，良工能巧，不能为顺，君子能修其道，纲而纪之，不必其能容。今不修其道，而求其容，赐，尔志不广矣，思不远矣。」

子贡出，颜回入，问亦如之。颜回曰：「夫子之道至大，天下莫能容，虽然，夫子推而行之，世不我用，有国者之丑也，夫子何病焉？不容，然后见君子。」孔子欣然叹曰：「有是哉，颜氏之子，使尔多财，吾为尔宰。」

【君子无忧】

子路问于孔子曰：「君子亦有忧乎？」

子曰：「无也。君子之修行也，其未得之，则乐其意，既得之，又乐其治，是以有终身之乐，无一日之忧。小人则不然，其未得也，患弗得之，既得之，又恐失之，是以有终身之忧，无一日之乐也。」

【受施常畏】

曾子弊衣而耕于鲁，鲁君闻之而致邑焉，曾子固辞不受。

或曰：「非子之求，君自致之，奚固辞也？」

曾子曰：「吾闻受人施者常畏人，与人者常骄人，纵君有赐，不我骄也，吾岂能勿畏乎？」

孔子闻之曰：「参之言足以全其节也。」

【颜回窃食】

孔子厄于陈蔡，从者七日不食。子贡以所赍(jī)货，窃犯围而出，告籴(dí)于野人，得米一石焉，颜回仲由炊之于壤屋之下，有埃墨堕饭中，颜回取而食之，子贡自井望见之，不悦，以为窃食也。

入问孔子曰：「仁人廉士，穷改节乎？」

孔子曰：「改节即何称于仁义哉？」

子贡曰：「若回也，其不改节乎？」

子曰：「然。」子贡以所饭告孔子。

子曰：「吾信回之为仁久矣，虽汝有云，弗以疑也，其或者必有故乎。汝止，吾将问之。」

召颜回曰：「畴昔予梦见先人，岂或启佑我哉？子炊而进饭，吾将进焉。」

对曰：「向有埃墨堕饭中，欲置之则不洁，欲弃之则可惜，回即食之，不可祭也。」

孔子曰：「然乎，吾亦食之。」

颜回出，孔子顾谓二三子曰：「吾之信回也，非待今日也。」

二三子由此乃服之。
《孔子家语》第二十一章、入官


子张问入官于孔子。

孔子曰：「安身取誉为难。」

子张曰：「为之如何？」

孔子曰：「己有善勿专，教不能勿怠，已过勿发，失言勿掎(jǐ)，不善勿遂，行事勿留，君子入官，有此六者，则身安誉至而政从矣。且夫忿数者，官狱所由生也；距谏者，虑之所以塞也；慢易者，礼之所以失也；怠惰者，时之所以后也；奢侈者，财之所以不足也；专独者，事之所以不成也。君子入官，除此六者，则身安誉至而政从矣。

故君子南面临官，大域之中而公治之，精智而略行之，合是忠信，考是大伦，存是美恶，进是利而除是害，无求其报焉，而民之情可得也。夫临之无抗民之恶，胜之无犯民之言，量之无佼民之辞，养之无扰于其时，爱之无宽于刑法，若此，则身安誉至而民得也。

君子以临官所见则迩，故明不可蔽也，所求于迩，故不劳而得也，所以治者约，故不用众而誉立，凡法象在内，故法不远而源泉不竭。是以天下积而本不寡，短长得其量，人志治而不乱，政德贯乎心，藏乎志，形乎色，发乎声，若此而身安誉至民咸自治矣。

是故临官不治则乱，乱生则争之者至，争之至又于乱，明君必宽裕以容其民，慈爱优柔之，而民自得矣。行者，政之始也，说者，情之导也，善政行易而民不怨，言调说和则民不变，法在身则民象，明在己则民显之。若乃供己而不节，则财利之生者微矣，贪以不得，则善政必简矣，苟以乱之，则善言必不听也。详以纳之，则规谏日至，言之善者，在所日闻，行之善者，在所能为。故君上者，民之仪也，有司执政者，民之表也，迩臣便僻者，群仆之伦也。故仪不正则民失，表不端则百姓乱，迩臣便僻，则群臣污矣。

是以人主不可不敬乎三伦，君子修身反道，察里言而服之，则身安誉至，终始在焉。故夫女子必自择丝麻，良工必自择貌材，贤君必自择左右，劳于取人，佚于治事，君子欲誉，则必谨其左右。为上者譬如缘木焉，务高而畏下滋甚，六马之乖离，必于四达之交衢，万民之叛道，必于君上之失政。上者尊严而危，民者卑贱而神，爱之则存，恶之则亡，长民者必明此之要。故南面临官，贵而不骄，富而能供，有本而能图末，修事而能建业，久居而不滞，情近而畅乎远，察一物而贯乎多，治一物而万物不能乱者，以身本者也。君子莅民，不可以不知民之性，而达诸民之情，既知其性，又习其情，然后民乃从命矣。故世举则民亲之，政均则民无怨，故君子莅民，不临以高，不导以远，不责民之所不为，不强民之所不能。以明王之功，不因其情，则民严而不迎，笃之以累年之业，不因其力，则民引而不从，若责民所不为，强民所不能，则民疾，疾则僻矣。

古者圣主冕而前旒，所以蔽明也，纮紞充耳，所以掩聪也，水至清则无鱼，人至察则无徒，枉而直之，使自得之，优而柔之，使自求之，揆而度之，使自索之，民有小罪，必求其善，以赦其过，民有大罪，必原其故，以仁辅化，如有死罪，其使之生，则善也。是以上下亲而不离，道化流而不蕴，故德者政之始也，政不和则民不从其教矣，不从教，则民不习，不习则不可得而使也。君子欲言之见信也，莫善乎先虚其内，欲政之速行也，莫善乎以身先之，欲民之速服也，莫善乎以道御之。故虽服必强，自非忠信，则无可以取亲于百姓者矣，内外不相应，则无已取信于庶民者矣。此治民之至道矣，入官之大统矣。」

子张既闻孔子斯言，遂退而记之。
《孔子家语》第二十二章、困誓


子贡问于孔子曰：「赐倦于学，困于道矣，愿息于事君，可乎？」

孔子曰：「诗云：『温恭朝夕，执事有恪。』事君之难也，焉可息哉！」

曰：「然则赐愿息而事亲。」

孔子曰：「诗云：『孝子不匮，永锡尔类。』事亲之难也，焉可以息哉！」

曰：「然赐请愿息于妻子。」

孔子曰：「诗云：『刑于寡妻，至于兄弟，以御于家邦。』妻子之难也，焉可以息哉！」

曰：「然赐愿息于朋友。」

孔子曰：「诗云：『朋友攸摄，摄以威仪。』朋友之难也，焉可以息哉！」

曰：「然则赐愿息于耕矣。」

孔子曰：「诗云：『昼尔于茅，宵尔索绹，亟其乘屋，其始播百谷。』耕之难也，焉可以息哉！」

曰：「然则赐将无所息者也。」

孔子曰：「有焉，自望其广，则睪如也，视其高，则填如也，察其从，则隔如也，此其所以息也矣。」

子贡曰：「大哉乎死也！君子息焉，小人休焉，大哉乎死也！」

孔子自卫将入晋，至河，闻赵简子杀窦犨鸣犊(dòuchōumíngdú)及舜华，乃临河而叹曰：「美哉水，洋洋乎，丘之不济，此命也夫。」

子贡趍而进曰：「敢问何谓也？」

孔子曰：「窦犨鸣犊，舜华，晋之贤大夫也，赵简子未得志之时，须此二人而后从政，及其已得志也，而杀之。丘闻之刳胎杀夭，则麒麟不至其郊；竭泽而渔，则蛟龙不处其渊；覆巢破卵，则凰凰不翔其邑，何则？君子违伤其类者也。鸟兽之于不义，尚知避之，况于人乎。」遂还息于邹，作盘琴以哀之?

子路问于孔子曰：「有人于此，夙兴夜寐，耕芸树艺，手足胼胝(piánzhī)，以养其亲，然而名不称孝，何也？」

孔子曰：「意者身不敬与，辞不顺与，色不悦与。古之人有言曰，人与己与不汝欺，今尽力养亲而无三者之阙，何谓无孝之名乎。」

孔子曰：「由，汝志之，吾语汝，虽有国士之力，而不能自举其身，非力之少，势不可矣。夫内行不修，身之罪也，行修而名不彰，友之罪也，行修而名自立。故君子入则笃行，出则交贤，何谓无孝名乎。」

孔子遭厄于陈蔡之间，绝粮七日，弟子馁病，孔子弦歌。子路入见曰：「夫子之歌，礼乎？」孔子弗应，曲终而曰：「由来，吾语汝，君子好乐，为无骄也，小人好乐，为无慑也，其谁之子，不我知而从我者乎？」

子路悦，援戚而舞，三终而出，明日免于厄。子贡执辔曰：「二三子从夫子而遭此难也，其弗忘矣。」

孔子曰：「善，恶何也？夫陈蔡之间，丘之幸也，二三子从丘者，皆幸也。吾闻之，君不困不成王，烈士不困行不彰，庸知其非激愤厉志之始，于是乎在？」

孔子之宋，匡人简子以甲士围之。子路怒，奋戟将与战。

孔子止之曰：「恶有修仁义而不免世俗之恶者乎？夫诗书之不讲，礼乐之不习，是丘之过也，若以述先王，好古法而为咎者，则非丘之罪也。命之夫。歌，予和汝。」子路弹琴而歌，孔子和之，曲三终，匡人解甲而罢。

孔子曰：「不观高崖，何以知颠坠之患；不临深泉，何以知没溺之患；不观巨海，何以知风波之患，失之者其在此乎？士慎此三者，则无累于身矣。」

子贡问于孔子曰：「赐既为人下矣，而未知为人下之道，敢问之。」

子曰：「为人下者，其犹土乎。汨之之深则出泉，树其壤则百谷滋焉，草木植焉，禽兽育焉，生则出焉，死则入焉，多其功而不意，＜弓几＞其志而无不容，为人下者以此也。」

孔子适郑，与弟子相失，独立东郭门外。或人谓子贡曰：「东门外有一人焉，其长九尺有六寸，河目隆颡，其头似尧，其颈似皋繇，其肩似子产，然自腰已下，不及禹者三寸，累然如丧家之狗。」子贡以告，孔子欣然而叹曰：「形状永也，如丧家之狗，然乎哉！然乎哉！」

孔子适卫，路出于蒲，会公叔氏以蒲叛卫而止之。孔子弟子有公良儒者，为人贤长有勇力，以私车五乘从夫子行，喟然曰：「昔吾从夫子遇难于匡，又伐树于宋，今遇困于此，命也夫，与其见夫子仍遇于难，宁我斗死。」挺剑而合众，将与之战。

蒲人惧，曰：「苟无适卫，吾则出子以盟。」孔子而出之东门，孔子遂适卫。

子贡曰：「盟可负乎？」

孔子曰：「要我以盟，非义也。」

卫侯闻孔子之来，喜而于郊迎之。问伐蒲，对曰：「可哉？」

公曰：「吾大夫以为蒲者，卫之所以恃晋楚也，伐之，无乃不可乎？」

孔子曰：「其男子有死之志，吾之所伐者，不过四五人矣。」

公曰：「善！卒不果伐。」他日，灵公又与夫子语，见飞鴈过而仰视之，色不悦。孔子乃逝。卫蘧伯玉贤而灵公不用，弥子瑕不肖反任之，史鱼骤谏而不从，史鱼病将卒，命其子曰：「吾在卫朝不能进蘧伯玉，退弥子瑕，是吾为臣不能正君也，生而不能正君，则死无以成礼，我死，汝置尸牖下，于我毕矣。」其子从之。灵公吊焉，怪而问焉，其子以其父言告公，公愕然失容曰：「是寡人之过也。」于是命之殡于客位。进蘧伯玉而用之，退弥子瑕而远之。孔子闻之曰：「古之列谏之者，死则已矣，未有若史鱼死而尸谏，忠感其君者也，不可谓直乎。」
《孔子家语》第二十三章、五帝德


宰我问于孔子曰：「昔者吾闻诸荣伊曰：『黄帝三百年。』请问黄帝者，人也，抑非人也，何以能至三百年乎？」

孔子曰：「禹汤文武周公，不可胜以观也，而上世黄帝之问，将谓先生难言之故乎。」

宰我曰：「上世之传，隐微之说，卒采之辩，闇忽之意，非君子之道者，则予之问也固矣。」

孔子曰：「可也，吾略闻其说。黄帝者，少昊之子，曰轩辕，生而神灵，弱而能言，幼齐叡，庄敦敏诚信，长聪明，治五气，设五量，抚万民，度四方，服牛乘马，扰驯猛兽，以与炎帝战于阪泉之野，三战而后克之。始垂衣裳，作为黼黻，治民以顺天地之纪，知幽明之故，达生死存亡之说，播时百谷，尝味草木，仁厚及于鸟兽昆虫，考日月星辰，劳耳目，勤心力，用水火财物以生民。民赖其利，百年而死；民畏其神，百年而亡；民用其教，百年而移，故曰黄帝三百年。」

宰我曰：「请问帝颛顼。」

孔子曰：「五帝用说，三王有度，汝欲一日遍闻远古之说，躁哉予也。」

宰我曰：「昔予也闻诸夫子曰：『小子毋或宿。』故敢问。」

孔子曰：「颛顼，黄帝之孙，昌意之子，曰高阳，渊而有谋，疏通以知远，养财以任地，履时以象天，依鬼神而制义，治气性以教众，洁诚以祭祀，巡四海以宁民，北至幽陵，南暨交趾，西抵流沙，东极蟠木，动静之神，小大之物，日月所照，莫不底属。」

宰我曰：「请问帝喾。」

孔子曰：「玄枵之孙，乔极之子，曰高辛，生而神异，自言其名，博施厚利，不于其身，聪以知远，明以察微，仁以威，惠而信，以顺天地之义，知民所急，修身而天下服，取地之财而节用焉，抚教万民而诲利之，历日月之生朔而迎送之，明鬼神而敬事之，其色也和，其德也重，其动也时，其服也哀，春夏秋冬育护天下，日月所照，风雨所至，莫不从化。」

宰我曰：「请问帝尧。」

孔子曰：「高辛氏之子，曰陶唐，其仁如天，其智如神，就之如日，望之如云，富而不骄，贵而能降，伯夷典礼，夔龙典乐，舜时而仕，趋视四时，务元民始之，流四凶而天下服，其言不忒，其德不回，四海之内，舟舆所及，莫不夷说。」

宰我曰：「请问帝舜。」

孔子曰：「乔牛之孙，瞽瞍之子也，曰有虞，舜孝友闻于四方，陶渔事亲，宽裕而温良，敦敏而知时，畏天而爱民，恤远而亲近，承受大命，依于二女，叡明智通，为天下帝，命二十二臣率尧旧职，躬己而已，天平地成，巡狩四海，五载一始，三十年在位，嗣帝五十载，陟方岳，死于苍梧之野而葬焉。」

宰我曰：「请问禹。」

孔子曰：「高阳之孙，鲧之子也，曰夏后，敏给克齐，其德不爽，其仁可亲，其吾可信，声为律，身为度，亹亹穆穆，为纪为纲，其功为百神之主，其惠为民父母，左准绳，右规矩，履四时，据四海，任皋繇伯益，以赞其治，兴六师以征不序，四极之民，莫敢不服。」

孔子曰：「予大者如天，小者如言，民悦至矣，予也，非其人也。」

宰我曰：「予也不足以戒，敬承矣。」

他日，宰我以语子贡，子贡以复孔子，子曰：「吾欲以颜状取人也，则于灭明改矣；吾欲以言辞取人也，则于宰我改之矣；吾欲以容貌取人也，则于子张改之矣。」

宰我闻之，惧，弗敢见焉。
《孔子家语》第二十四章、五帝


季康子问于孔子曰：「旧闻五帝之名，而不知其实，请问何谓五帝？」

孔子曰：「昔丘也闻诸老聃曰：『天有五行，水火金木土，分时化育，以成万物。』其神谓之五帝。古之王者，易代而改号，取法五行，五行更王，终始相生，亦象其义。故其为明王者而死配五行，是以太皞配木，炎帝配火，黄帝配土，少皞配金，颛顼配水。」

康子曰：「太皞氏其始之木何如？」

孔子曰：「五行用事，先起于木，木东方万物之初皆出焉，是故王者则之，而首以木德王天下，其次则以所生之行，转相承也。」

康子曰：「吾闻勾芒为木正，祝融为火正，蓐收为金正，玄冥为水正，后土为土正，此五行之主而不乱称曰帝者，何也？」

孔子曰：「凡五正者，五行之官名，五行佐成上帝而称五帝，太皞之属配焉，亦云帝，从其号。昔少皞氏之子有四叔，曰重、曰该、曰修、曰熙，实能金木及水，使重为勾芒，该为蓐收，修及熙为玄冥，颛顼氏之子曰黎为祝融，共工氏之子曰勾龙为后土，此五者，各以其所能业为官职。生为上公，死为贵神，别称五祀，不得同帝。」

康子曰：「如此之言，帝王改号于五行之德，各有所统，则其所以相变者，皆主何事？」

孔子曰：「所尚则各从其所王之德次焉。夏后氏以金德王，色尚黑，大事敛用昏，戎事乘骊，牲用玄；殷人用水德王，色尚白，大事敛用日中，戎事乘翰，牲用白；周人以木德王，色尚赤，大事敛用日出，戎事乘騵，牲用骍。此三代之所以不同。」

康子曰：「唐虞二帝，其所尚者何色？」

孔子曰：「尧以火德王，色尚黄，舜以土德王，色尚青。」

康子曰：「陶唐有虞夏后，殷周独不配五帝，意者德不及上古耶，将有限乎？」

孔子曰：「古之平治水土，及播殖百谷者众矣，唯勾龙氏兼食于社，而弃为稷神，易代奉之，无敢益者，明不可与等。故自太皞以降，逮于颛顼，其应五行，而王数非徒五而配五帝，是其德不可以多也。」
《孔子家语》第二十五章、执辔


闵子骞为费宰，问政于孔子。

子曰：「以德以法。夫德法者，御民之具，犹御马之有衔勒也。君者，人也，吏者，辔也，刑者，策也，夫人君之政，执其辔策而已。」

子骞曰：「敢问古之为政。」

孔子曰：「古者天子以内史为左右手，以德法为衔勒，以百官为辔，以刑罚为策，以万民为马，故御天下数百年而不失。善御马正衔勒，齐辔策，均马力，和马心，故口无声而马应辔，策不举而极千里；善御民，壹其德法，正其百官，以均齐民力，和安民心，故令不再而民顺从，刑不用而天下治。是以天地德之，而兆民怀之，夫天地之所德，兆民之所怀，其政美，其民而众称之。今人言五帝三王者，其盛无偶，威察若存，其故何也？其法盛，其德厚，故思其德，必称其人，朝夕祝之，升闻于天，上帝俱歆用永厥世而丰其年。不能御民者，弃其德法，专用刑辟，譬犹御马，弃其衔勒而专用棰策，其不制也，可必矣。夫无衔勒而用棰策，马必伤，车必败；无德法而用刑，民必流，国必亡。治国而无德法，则民无修，民无修则迷惑失道，如此上帝必以其为乱天道也。苟乱天道，则刑罚暴，上下相谀，莫知念忠，俱无道故也。今人言恶者，必比之于桀纣，其故何也？其法不听，其德不厚，故民恶其残虐，莫不吁嗟，朝夕祝之，升闻于天，上帝不蠲，降之以祸罚，灾害并生，用殄厥世。故曰德法者御民之本。古之御天下者，以六官总治焉，冢宰之官以成道，司徒之官以成德，宗伯之官以成仁，司马之官以成圣，司寇之官以成义，司空之官以成礼。六官在手以为辔，均仁以为纳，故曰御四马者执六辔，御天下者正六官。是故善御马者正身以总辔，均马力，齐马心，回旋曲折，唯其所之，故可以取长道，可赴急疾，此圣人所以御天地与人事之法则也。天子以内史为左右手，以六官为辔，已而与三公为执六官，均五教，齐五法。故亦唯其所引，无不如志，以之道则国治，以之德则国安，以之仁则国和，以之圣则国平，以之礼则国安，以之义则国义，此御政之术。过失人之情，莫不有焉，过而改之，是为不过。故官属不理，分职不明，法政不一，百事失纪曰乱，乱则饬冢宰；地而不殖，财物不蕃，万民饥寒，教训不行，风俗淫僻，人民流散曰危，危则饬司徒；父子不亲，长幼失序，君臣上下，乖离异志曰不和，不和则饬宗伯；贤能而失官爵，功劳而失赏禄，士卒疾怨，兵弱不用曰不平，不平则饬司马；刑罚暴乱，奸邪不胜曰不义，不义则饬司寇；度量不审，举事失理，都鄙不修，财物失所曰贫，贫则饬司空。故御者同是车马，或以取千里，或不及数百里，其所谓进退缓急，异也。夫治者同是官法，或以致平，或以致乱者，亦其所以为进退缓急异也。古者天子常以季冬考德正法，以观治乱，德盛者治也，德薄者乱也。故天子考德，则天下之治乱，可坐庙堂之上而知之，夫德盛则法修，德不盛则饬，法与政咸德而不衰。故曰王者又以孟春论之德及功能。能德法者为有德，能行德法者为有行，能成德法者为有功，能治德法者为有智。故天子论吏而德法行，事治而功成，夫季冬正法，孟春论吏，治国之要。」

子夏问于孔子曰：「商闻易之生人及万物，鸟兽昆虫，各有奇耦，气分不同，而凡人莫知其情，唯达德者能原其本焉。天一，地二，人三，三如九，九九八十一，一主日，日数十，故人十月而生；八九七十二，偶以从奇，奇主辰，辰为月，月主马，故马十二月而生；七九六十三，三主斗，斗主狗，故狗三月而生；六九五十四，四主时，时主豕，故豕四月而生；四九三十六，六为律，律主鹿，故鹿六月而生；三九二十七，七主星，星主虎，故虎七月而生；二九一十八，八主风，风为虫，故虫八月而生；其余各从其类矣。鸟鱼生阴而属于阳，故皆卵生。鱼游于水，鸟游于云，故立冬则燕雀入海化为蛤。蚕食而不饮，蝉饮而不食，蜉蝣不饮不食，万物之所以不同。介鳞夏食而冬蛰，龁吞者八窍而卵生，龃＜齿爵＞者九窍而胎生，四足者无羽翼，戴角者无上齿，无角无前齿者膏，无角无后齿者脂，昼生者类父，夜生者似母，是以至阴主牝，至阳主牡。敢问其然乎？」

孔子曰：「然，吾昔闻老聃亦如汝之言。」

子夏曰：「商闻山书曰：『地东西为纬，南北为经，山为积德，川为积刑，高者为生，下者为死，丘陵为牡，溪谷为牝，蚌蛤龟珠，与日月而盛虚。是故坚土之人刚，弱土之人柔，墟土之人大，沙土之人细，息土之人美，＜土毛＞土之人丑。食水者善游而耐寒，食土者无心而不息，食木者多力而不治，食草者善走而愚，食桑者有绪而蛾，食肉者勇毅而捍，食气者神明而寿，食谷者智惠而巧，不食者不死而神。故曰羽虫三百有六十，而凤为之长；毛虫三百有六十，而麟为之长；甲虫三百有六十，而龟为之长；鳞虫三百有六十而龙为之长；倮虫三百有六十而人为之长。此干巛之美也。』殊形异类之数，王者动必以道动，静必以道静，必顺理以奉天地之性，而不害其所主，谓之仁圣焉？」

子夏言终而出，子贡进曰：「商之论也何如？」

孔子曰：「汝谓何也？」

对曰：「微则微矣，然则非治世之待也。」

孔子曰：「然，各其所能。」
《孔子家语》第二十六章、本命解


鲁哀公问于孔子曰：「人之命与性何谓也？」

孔子对曰：「分于道谓之命，形于一谓之性，化于阴阳，象形而发谓之生，化穷数尽谓之死。故命者，性之始也，死者，生之终也，有始则必有终矣。人始生而有不具者五焉，目无见、不能食、不能行、不能言、不能化。及生三月而微煦，然后有见，八月生齿，然后能食，三年顋合，然后能言，十有六而精通，然后能化。阴穷反阳，故阴以阳变，阳穷反阴，故阳以阴化。是以男子八月生齿，八岁而龀，女子七月生齿，七岁而龀，十有四而化，一阳一阴，奇偶相配，然后道合化成，性命之端，形于此也。」

公曰：「男子十六精通，女子十四而化，是则可以生民矣。而礼男子三十而有室，女子二十而有夫也，岂不晚哉？」

孔子曰：「夫礼言其极，不是过也。男子二十而冠，有为人父之端，女子十五许嫁，有适人之道，于此而往，则自婚矣。群生闲藏乎阴，而为化育之始，故圣人因时以合偶，男子穷天数也。极霜降而妇功成，嫁娶者行焉。冰泮而农桑起，婚礼而杀于此。男子者，任天道而长万物者也，知可为，知不可为，知可言，知不可言，知可行，知不可行者，是故审其伦而明其别谓之知，所以效匹夫之听也。女子者，顺男子之教而长其理者也，是故无专制之义，而有三从之道，幼从父兄，既嫁从夫，夫死从子，言无再醮之端，教令不出于闺门，事在供酒食而已，无阃外之非仪也，不越境而奔丧，事无擅为，行无独成，参知而后动，可验而后言，昼不游庭，夜行以火，所以效匹妇之德也。」

孔子遂言曰：「女有五不取：逆家子者，乱家子者，世有刑人子者，有恶疾子者，丧父长子。妇有七出，三不去。七出者：不顺父母出者，无子者，淫僻者，嫉妒者，恶疾者，多口舌者，窃盗者；三不去者：谓有所取无所归，与共更三年之丧，先贫贱，后富贵。凡此圣人所以顺男女之际，重婚姻之始也。」

孔子曰：「礼之所以象五行也，其义四时也，故丧礼有举焉，有恩有义，有节有权。其恩厚者其服重，故为父母斩衰三年，以恩制者也；门内之治恩掩义，门外之治义掩恩，资于事父以事君而敬同，尊尊贵贵，义之大也，故为君亦服衰三年，以义制者也；三日而食，三月而沐，期而练，毁不灭性，不以死伤生，丧不过三年，齐衰不补，坟墓不修，除服之日，鼓素琴，示民有终也，凡此以节制者也；资于事父以事母而爱同，天无二日，国无二君，家无二尊，以治之，故父在为母齐衰期者，见无二尊也；百官备，百物具，不言而事行者，扶而起，言而后事行者，杖而起，身自执事行者，面垢而已，此以权制者也。亲始死三日不怠，三月不懈，期悲号，三年忧哀之杀也，圣人因杀以制节也。」
《孔子家语》第二十七章、论礼


孔子闲居，子张子贡言游侍，论及于礼。

孔子曰：「居，汝三人者，吾语汝以礼，周流无不遍也。」

子贡越席而对曰：「敢问如何？」

子曰：「敬而不中礼谓之野，恭而不中礼谓之给，勇而不中礼谓之逆。」

子曰：「给夺慈仁。」

子贡曰：「敢问将何以为此中礼者？」

子曰：「礼乎，夫礼所以制中也。」

子贡退，言游进曰：「敢问礼也，领恶而全好者与？」

子曰：「然。」

子贡问何也？

子曰：「郊社之礼，所以仁鬼神也；禘尝之礼，所以仁昭穆也馈奠之礼，所以仁死丧也；射飨之礼，所以仁乡党也；食飨之礼，所以仁宾客也。明乎郊社之义，禘尝之礼，治国其如指诸掌而已。是故居家有礼，故长幼辨以之；闺门有礼，故三族和以之；朝廷有礼，故官爵序以之；田猎有礼，故戎事闲以之；军旅有礼，故武功成。是以宫室得其度，鼎俎得其象，物得其时，乐得其节，车得其轼，鬼神得其享，丧纪得其哀，辩说得其党，百官得其体，政事得其施，加于身而措于前，凡众之动，得其宜也。」

言游退，子张进曰：「敢问礼何谓也？」

子曰：「礼者，即事之治也，君子有其事必有其治，治国而无礼，譬犹瞽之无相，伥伥乎何所之，譬犹终夜有求于幽室之中，非烛何以见。故无礼则手足无所措，耳目无所加，进退揖让无所制。

是故以其居处长幼失其别，闺门三族失其和，朝廷官爵失其序，田猎戎事失其策，军旅武功失其势，宫室失其度，鼎俎失其象，物失其时，乐失其节，车失其轼，鬼神失其享，丧纪失其哀，辩说失其党，百官失其体，政事失其施，加于身而措于前，凡动之众失其宜，如此则无以祖洽四海。」

子曰：「慎听之，汝三人者，吾语汝，礼犹有九焉，大飨有四焉，苟知此矣，虽在畎亩之中，事之圣人矣。两军相见，揖让而入门，入门而悬兴，揖让而升堂，升堂而乐阕，下管象舞，夏钥序兴，陈其荐俎，序其礼乐，备其百官，如此而后君子知仁焉。

行中规，旋中矩，銮和中采荠，客出以雍，彻以振羽。是故君子无物而不在于礼焉，入门而金作，示情也；升歌清庙，示德也；下管象舞，示事也。是故古之君子，不必亲相与言也，以礼乐相示而已。夫礼者，理也，乐者，节也，无礼不动，无节不作，不能诗，于礼谬，不能乐，于礼素，于德薄，于礼虚。」

子贡作而问曰：「然则夔其穷与？」

子曰：「古之人与上古之人也，达于礼而不达于乐谓之素，达于乐而不达于礼谓之偏，夫夔达于乐而不达于礼，是以传于此名也，古之人也。凡制度在礼，文为在礼，行之其在人乎。」

三子者既得闻此论于夫子也，焕若发蒙焉。

子夏侍坐于孔子曰：「敢问诗云恺悌君子，民之父母，何如斯可谓民之父母？」

孔子曰：「夫民之父母，必达于礼乐之源，以致五至而行三无，以横于天下，四方有败，必先知之，此之谓民之父母。」

子夏曰：「敢问何谓五至？」

孔子曰：「志之所至，诗亦至焉；诗之所至，礼亦至焉；礼之所至，乐亦至焉；乐之所至，哀亦至焉。诗礼相成，哀乐相生，是以正明目而视之，不可得而见，倾耳而听之，不可得而闻，志气塞于天地，行之克于四海，此之谓五至矣。」

子贡曰：「敢问何谓三无？」

孔子曰：「无声之乐，无体之礼，无服之丧，此之谓三无。」

子夏曰：「敢问三无何诗近之？」

孔子曰：「夙夜基命宥密，无声之乐也；威仪逮逮，不可选也，无体之礼也；凡民有丧，扶伏救之，无服之丧也。」

子夏曰：「言则美矣，大矣，言尽于此而已？」

孔子曰：「何谓其然？吾语汝，其义犹有五起焉。」

子贡曰：「何如？」

孔子曰：「无声之乐，气志不违；无体之礼，威仪迟迟；无服之丧，内恕孔悲。无声之乐，所愿必从；无体之礼，上下和同；无服之丧，施及万邦。既然而又奉之以三无私，而劳天下，此之谓五起。」

子夏曰：「何谓三无私？」

孔子曰：「天无私覆，地无私载，日月无私照。其在诗曰：『帝命不违，至于汤齐，汤降不迟，圣敬日跻，昭假迟迟，上帝是祇。』帝命式于九围，是汤之德也。」子夏蹶然而起，负墙而立曰：「弟子敢不志之。」
《孔子家语》第二十八章、观乡射


孔子观于乡射，喟然叹曰：「射之以礼乐也，何以射，何以听，修身而发，而不失正鹄者，其唯贤者乎？若夫不肖之人，则将安能以求饮？诗云：『发彼有的，以祈尔爵。』祈，求也，求所中以辞爵。酒者，所以养老，所以养病也。求中以辞爵，辞其养也，是故士使之射而弗能，则辞以病，悬弧之义。」

于是退而与门人习射于矍相之圃，盖观者如堵墙焉。射至于司马，使子路执弓矢出列延，谓射之者曰：「奔军之将，亡国之大夫，与为人后者不得入，其余皆入，盖去者半。」

又使公罔之裘序点，扬觯而语曰：「幼壮孝悌，耆老好礼，不从流俗，修身以俟死者在此位，盖去者半。」

序点扬觯而语曰：「好学不倦，好礼不变，耄期称道而不乱者，在此位，盖仅有存焉。」

射既阕，子路进曰：「由与二三子者之为司马，何如？」

孔子曰：「能用命矣。」

孔子曰：「吾观于乡而知王道之易易也。主人亲速宾及介，而众宾从之，至于正门之外，主人拜宾及介，而众自入，贵贱之义别矣，三揖至于阶，三让以宾升，拜至献酬辞让之节繁，及介升则省矣，至于众宾升而受爵，坐祭立饮，不酢而降，杀之义辩矣。工入升歌三终，主人献宾，笙入三终，主人又献之，间歌三终，合乐三阕，工告乐备而遂出，一人扬觯，乃立司正焉。知其能和，乐而不流，宾酬主人，主人酬介，介酬众宾，宾少长以齿，终于沃洗者焉，知其能弟长而无遗矣。降脱屦，升坐修爵无算，饮酒之节，旰不废朝，暮不废夕，宾出主人迎送，节文终遂焉。知其能安燕而不乱也。贵贱既明，降杀既辩，和乐而不流，弟长而无遗，安燕而不乱，此五者足以正身安国矣，彼国安而天下安矣。故曰：『吾观于乡，而知王道之易易也。』」

子贡观于蜡。孔子曰：「赐也，乐乎？」

对曰：「一国之人皆若狂，赐未知其为乐也。」

孔子曰：「百日之劳，一日之乐，一日之泽，非尔所知也。张而不弛，文武弗能，弛而不张，文武弗为。一张一弛，文武之道也。」
《孔子家语》第二十九章、郊问


定公问于孔子曰：「古之帝王必郊祀其祖以配天，何也？」

孔子对曰：「万物本于天，人本乎祖，郊之祭也，大报本反始也，故以配上帝。天垂象，圣人则之，郊所以明天道也。」

公曰：「寡人郊而莫同，何也？」

孔子曰：「郊之祭也，迎长日之至也，大报天而主日配以月，故周之始郊，其月以日至，其日用上辛，至于启蛰之月，则又祈谷于上帝，此二者天子之礼也。鲁无冬至，大郊之事降杀于天子，是以不同也。」

公曰：「其言郊，何也？」

孔子曰：「兆丘于南，所以就阳位也，于郊，故谓之郊焉。」

曰：「其牲器何如？」

孔子曰：「上帝之牛角玺栗，必在涤三月，后稷之牛唯具，所以别事天神与人鬼也，牲用骍，尚赤也，用犊，贵诚也，扫地而祭于其质也，器用陶匏，以象天地之性也，万物无可称之者，故因其自然之体也。」

公曰：「天子之郊，其礼仪可得闻乎？」

孔子对曰：「臣闻天子卜郊，则受命于祖庙，而作龟于祢宫，尊祖亲考之义也。卜之日，王亲立于泽宫，以听誓命，受教谏之义也，既卜，献命库门之内，所以诫百官也。将郊，则天子皮弁以听报，示民严上也。郊之日，丧者不敢哭，凶服者不敢入国门，汜扫清路，行者必止，弗命而民听，敬之至也。天子大裘以黼之，被衮象天，乘素车，贵其质也，旗十有二旒，龙章而设以日月，所以法天也，既至泰坛，王脱裘矣，服衮以临，燔柴戴冕，璪十有二旒，则天数也。臣闻之诵诗三百，不足以一献，一献之礼，不足以大飨，大飨之礼，不足以大旅，大旅具矣，不足以飨帝，是以君子无敢轻议于礼者也。」
《孔子家语》第三十章、五刑解


冉有问于孔子曰：「古者三皇五帝不用五刑，信乎？」

孔子曰：「圣人之设防，贵其不犯也，制五刑而不用，所以为至治也。凡夫之为奸邪窃盗，靡法妄行者，生于不足，不足生于无度，无度则小者偷盗，大者侈靡，各不知节。是以上有制度，则民知所止，民知所止，则不犯。故虽有奸邪贼盗，靡法妄行之狱，而无陷刑之民。

不孝者生于不仁，不仁者生于丧祭之礼，明丧祭之礼所以教仁爱也，能教仁爱，则丧思慕祭祀，不解人子馈养之道，丧祭之礼明，则民孝矣。故虽有不孝之狱，而无陷刑之民。

杀上者生于不义，义所以别贵贱，明尊卑也，贵贱有别，尊卑有序，则民莫不尊上而敬长。朝聘之礼者，所以明义也，义必明则民不犯，故虽有杀上之狱，而无陷刑之民。

斗变者生于相陵，相陵者生于长幼无序，而遗敬让，乡饮酒之礼者，所以明长幼之序，而崇敬让也，长幼必序，民怀敬让，故虽有斗变之狱，而无陷刑之民。

淫乱者生于男女无别，男女无别，则夫妇失义，礼聘享者所以别男女，明夫妇之义也，男女既别，夫妇既明，故虽有淫乱之狱，而无陷刑之民。

此五者，刑罚之所以生，各有源焉。不豫塞其源，而辄绳之以刑，是谓为民设阱而陷之。刑罚之源，生于嗜欲不节，失礼度者，所以御民之嗜欲，而明好恶顺天之道，礼度既陈，五教毕修，而民犹或未化，尚必明其法典以申固之。

其犯奸邪靡法妄行之狱者，则饬制量之度；有犯不孝之狱者，则饬丧祭之礼；有犯杀上之狱者，则饬朝觐之礼；有犯斗变之狱者，则饬乡饮酒之礼；有犯淫乱之狱者，则饬婚聘之礼。

三皇五帝之所化民者如此，虽有五刑之用，不亦可乎！」孔子曰：「大罪有五，而杀人为下，逆天地者罪及五世，诬文武者罪及四世，逆人伦者罪及三世，谋鬼神者罪及二世，手杀人者罪及其身，故曰大罪有五，而杀人为下矣。」

冉有问于孔子曰：「先王制法，使刑不上于大夫，礼不下于庶人，然则大夫犯罪，不可以加刑，庶人之行事，不可以治于礼乎？」

孔子曰：「不然，凡治君子以礼御其心，所以属之以廉耻之节也，故古之大夫，其有坐不廉污秽而退放之者，不谓之不廉污秽而退放，则曰簠簋(fǔguǐ)不饬；有坐淫乱男女无别者，不谓之淫乱男女无别，则曰帷幕不修也；有坐罔上不忠者，不谓之罔上不忠，则曰臣节未着；有坐罢软不胜任者，不谓之罢软不胜任，则曰下官不职；有坐干国之纪者，不谓之干国之纪，则曰行事不请。

此五者，大夫既自定有罪名矣，而犹不忍斥，然正以呼之也，既而为之讳，所以愧耻之，是故大夫之罪，其在五刑之域者，闻而谴发，则白冠厘缨，盘水加剑，造乎阙而自请罪，君不使有司执縳牵掣而加之也。其有大罪者，闻命则北面再拜，跪而自裁，君不使人捽引而刑杀。曰：『子大夫自取之耳，吾遇子有礼矣，以刑不上大夫而大夫亦不失其罪者，教使然也。』所谓礼不下庶人者，以庶人遽其事而不能充礼，故不责之以备礼也。」冉有跪然免席曰：「言则美矣，求未之闻，退而记之。」
《孔子家语》第三十一章、刑政


仲弓问于孔子曰：「雍闻至刑无所用政，至政无所用刑。至刑无所用政，桀纣之世是也；至政无所用刑，成康之世是也。信乎？」

孔子曰：「圣人之治化也，必刑政相参焉，太上以德教民，而以礼齐之。其次以政焉导民，以刑禁之，刑不刑也。化之弗变，导之弗从，伤义以败俗，于是乎用刑矣。颛五刑必即天伦。行刑罚则轻无赦，刑侀也，侀成也，壹成而不可更，故君子尽心焉。」

仲弓曰：「古之听讼尤罚丽于事，不以其心，可得闻乎？」

孔子曰：「凡听五刑之讼，必原父子之情，立君臣之义以权之，意论轻重之序，慎测浅深之量以别之，悉其聪明，正其忠爱以尽之。大司寇正刑明辟以察狱，狱必三讯焉，有指无简，则不听也，附从轻，赦从重，疑狱则泛与众共之，疑则赦之，皆以小大之比成也。是故爵人必于朝，与众共之也，刑人必于市，与众弃之也。古者公家不畜刑人，大夫弗养也，士遇之涂，以弗与之言，屏诸四方，唯其所之，不及与政，弗欲生之也。」

仲弓曰：「听狱，狱之成成何官？」

孔子曰：「成狱成于吏，吏以狱成告于正，正既听之，乃告大司寇听之，乃奉于王，王命三公卿士参听棘木之下，然后乃以狱之成疑于王，王三宥之以听命，而制刑焉，所以重之也。」

仲弓曰：「其禁何禁？」

孔子曰：「巧言破律，遁名改作，执左道与乱政者杀；作淫声，造异服，设伎奇器，以荡上心者杀；行伪而坚，言诈而辩，学非而博，顺非而泽，以惑众者杀；假于鬼神，时日卜筮，以疑众者杀。此四诛者不以听。」

仲弓曰：「其禁尽于此而已？」

孔子曰：「此其急者，其余禁者十有四焉。命服命车，不粥于市；珪璋璧琮，不粥于市；宗庙之器，不粥于市；兵车旍旗，不粥于市；牺牲秬鬯，不粥于市；戎器兵甲，不粥于市；用器不中度，不粥于市；布帛精麤，不中数，广狭不中量，不粥于市；奸色乱正色，不粥于市；文锦珠玉之器，雕饰靡丽，不粥于市；衣服饮食，不粥于市；实不时，不粥于市；五木不中伐，不粥于市；鸟兽鱼鳖不中杀，不粥于市。凡执此禁以齐众者，不赦过也。」
《孔子家语》第三十二章、礼运


孔子为鲁司寇，与于蜡，既宾事毕，乃出游于观之上，喟然而叹。

言偃侍曰：「夫子何叹也？」

孔子曰：「昔大道之行，与三代之英，吾未之逮也，而有记焉。大道之行，天下为公，选贤与能，讲信修睦。故人不独亲其亲，不独子其子，老有所终，壮有所用，矜寡孤疾，皆有所养。货恶其弃于地，不必藏于己。力恶其不出于身，不必为人。是以奸谋闭而不兴，盗窃乱贼不作。故外户而不闭，谓之大同。今大道既隐，天下为家，各亲其亲，各子其子，货则为己，力则为人。大人世及以为常，城郭沟池以为固。禹汤文武，成王周公，由此而选，未有不谨于礼，礼之所兴，与天地并，如有不由礼而在位者，则以为殃。」

言偃复问曰：「如此乎，礼之急也。」

孔子曰：「夫礼，先王所以承天之道，以治人之情，列其鬼神，达于丧祭乡射冠婚朝聘。故圣人以礼示之，则天下国家可得以礼正矣。」

言偃曰：「今之在位，莫知由礼，何也？」

孔子曰：「呜呼哀哉！我观周道，幽厉伤也，吾舍鲁何适？夫鲁之郊及禘皆非礼，周公其已衰矣。杞之郊也禹，宋之郊也契，是天子之事守也，天子以杞宋二王之后，周公摄政致太平，而与天子同是礼也。诸侯祭社稷宗庙，上下皆奉其典，而祝嘏莫敢易其常法，是谓大嘉。

今使祝嘏辞说，徒藏于宗祝巫史，非礼也，是谓幽国；醆斝及尸君，非礼也，是谓僭君；冕弁兵车，藏于私家，非礼也，是谓胁君；大夫具官，祭器不假，声乐皆具，非礼也，是为乱国。故仕于公曰臣，仕于家曰仆。

三年之丧，与新有婚者，期不使也。以衰尝入朝，与家仆杂居齐齿，非礼也，是谓臣与君共国；天子有田，以处其子孙，诸侯有国，以处其子孙，大夫有采，以处其子孙，是谓制度；天子适诸侯，必舍其宗庙，而不礼籍入，是谓天子坏法乱纪；诸侯非问疾吊丧，而入诸臣之家，是谓君臣为谑。夫礼者，君之柄，所以别嫌明微，傧鬼神，考制度，列仁义，立政教，安君臣上下也。

故政不正则君位危，君位危则大臣倍，小臣窃，刑肃而俗弊则法无常，法无常则礼无别，礼无别则士不仕，民不归，是谓疵国。是故夫政者，君之所以藏身也，必本之天效以降命，命降于社，之谓教地，降于祖庙，之谓仁义，降于山川，之谓兴作，降于五祀，之谓制度，此圣人所以藏身之固也。圣人参于天地，并于鬼神以治政也。处其所存，礼之序也，翫其所乐，民之治也。天生时，地生财，人其父生而师教之，四者君以政用之，所以立于无过之地。君者，人所明，非明人者也；人所养，非养人者也；人所事，非事人者也。夫君者，明人则有过，故养人则不足，事人则失位，故百姓明君以自治，养君以自安，事君以自显，是以礼达而分定。

人皆爱其死，而患其生，是故用人之智去其诈，用人之勇去其怒，用人之仁去其贪。国有患，君死社稷为之义，大夫死宗庙为之变。凡圣人能以天下为一家，以中国为一人，非意之，必知其情，从于其义，明于其利，达于其患，然后为之。何谓人情？喜怒哀惧爱恶欲，七者弗学而能；何谓人义？父慈子孝，兄良弟悌，夫义妇听，长惠幼顺，君仁臣忠，十者谓之人义；讲信修睦，谓之人利，争夺相杀，谓之人患；圣人之所以治人七情，修十义，讲信修睦，尚辞让，去争夺，舍礼何以治之；饮食男女，人之大欲存焉，死亡贫苦，人之大恶存焉。欲恶者，人之大端，人藏其心，不可测度，美恶皆在其心，不见其色，欲一以穷之，舍礼何以哉？故人者，天地之德，阴阳之交，鬼神之会，五行之秀。天秉阳，垂日星，地秉阴，载于山川，播五行于四时，和四气而后月生，是以三五而盈，三五而缺，五行之动，共相竭也。

五行四气十二月，还相为本；五声五律十二管，还相为宫；五味六和十二食，还相为质；五色六章十二衣，还相为主。故人者，天地之心，而五行之端，食味别声被色而生者。圣人作则，必以天地为本，以阴阳为端，以四时为柄，以日星为纪，月以为量，鬼神以为徒，五行以为质，礼义以为器，人情以为田，四灵以为畜。以天地为本，故物可举；以阴阳为端，故情可睹；以四时为柄，故事可劝；以日星为纪，故业可别；月以为量，故功有艺；鬼神以为徒，故事有守；五行以为质，故事可复也；礼义以为器，故事行有考；人情以为田，四灵以为畜。何谓四灵？麟凤龟龙谓之四灵。故龙以为畜，而鱼鲔不谂；凤以为畜，而鸟不＜羽氐＞；麟以为畜，而兽不＜犭越＞；龟以为畜，而人情不失。先王秉蓍龟，列祭祀，瘗，缯，宣，祝嘏，设制度，祝嘏辞说。故国有礼，官有御，职有序，先王患礼之不达于下，故飨帝于郊，所以定天位也；祀社于国，所以列地利也；禘祖庙，所以本仁也；旅山川，所以傧鬼神也；祭五祀，所以本事也。故宗祝在庙，三公在朝，三老在学，王前巫而后史，卜蓍瞽侑，皆在左右，王中心无为也，以守至正。是以礼行于郊，而百神受职，礼行于社，而百货可极，礼行于祖庙，而孝慈服焉，礼行于五祀，而正法则焉。故郊社宗庙山川五祀，义之修而礼之藏。夫礼必本于太一，分而为天地，转而为阴阳，变而为四时，列而为鬼神，其降曰命，其官于天也，协于分艺，其居于人也，曰养。

所以讲信修睦，而固人之肌肤之会，筋骸之束者；所以养生送死，事鬼神之大端；所以达天道，顺人情之大窦。唯圣人为知礼之不可以已也，故破国丧家亡人，必先去其礼，礼之于人，犹酒之有糱也，君子以厚，小人以薄。圣人修义之柄，礼之序，以治人情。人情者，圣王之田也，修礼以耕之，陈义以种之，讲学以耨之，本仁以聚之，播乐以安之。故礼者，义之实也，协诸义而协则礼，虽先王未有可以义起焉；义者艺之分，仁之节，协于艺，讲于仁，得之者强，失之者丧；仁者义之本，顺之体，得之者尊。

故治国不以礼，犹无耜而耕；为礼而不本于义，犹耕之而弗种；为而不讲于学，犹种而弗耨；讲之以学，而不合以仁，犹耨而不获；合之以仁，而不安之以乐，犹获而弗食；安之以乐，而不达于顺，犹食而不肥。四体既正，肤革充盈，人之肥也；父子笃，兄弟睦，夫妇和，家之肥也；大臣法，小臣廉，官职相序，君臣相正，国之肥也；天子以德为车，以乐为御，诸侯以礼相与，大夫以法相序，士以信相考，百姓以睦相守，天下之肥也。是谓大顺。顺者，所以养生送死，事鬼神之常也。故事大积焉而不苑，并行而不谬，细行而不失，深而通，茂而有间，连而不相及，动而不相害，此顺之至也。明于顺，然后乃能守危。夫礼之不同不丰杀，所以持情而合危也，山者不使居川，渚者不使居原，用水火金木，饮食必时，冬合男女，春颁爵位，必当年德，皆所顺也。用民必顺，故无水旱昆虫之灾，民无凶饥妖孽之疾。天不爱其道，地不爱其宝，人不爱其情，是以天降甘露，地出醴泉，山出器车，河出马图，凤凰麒麟，皆在郊掫，龟龙在宫沼，其余鸟兽及卵胎，皆可俯而窥也。则是无故，先王能循礼以达义，体信以达顺，此顺之实也。」
《孔子家语》第三十三章、冠颂


邾隐公既即位，将冠，使大夫因孟懿子问礼于孔子。子曰：「其礼如世子之冠。冠于阼者，以着代也，醮于客位，加其有成，三加弥尊，导喻其志，冠而字之，敬其名也。虽天子之元子，犹士也，其礼无变，天下无生而贵者故也。行冠事必于祖庙，以祼享之，礼以将之，以金石之乐节之，所以自卑而尊先祖，示不敢擅。」

懿子曰：「天子未冠即位，长亦冠也。」

孔子曰：「古者王世子虽幼，其即位则尊为人君，人君治成人之事者，何冠之有。」

懿子曰：「然则诸侯之冠，异天子与？」

孔子曰：「君薨而世子主丧，是亦冠也已，人君无所殊也。」

懿子曰：「今邾君之冠，非礼也。」

孔子曰：「诸侯之有冠礼也，夏之末造也，有自来矣，今无讥焉。天子冠者，武王崩，成王年十有三而嗣立，周公居冢宰，摄政以治天下，明年夏六月，既葬，冠成王而朝于祖，以见诸侯，亦有君也。周公命祝雍作颂曰：『祝王达而未幼。』祝雍辞曰：『使王近于民，远于年，啬于时，惠于财，亲贤而任能。』其颂曰：『令月吉日，王始加元服，去王幼志，服衮职，钦若昊命，六合是式，率尔祖考，永永无极。』此周公之制也。」

懿子曰：「诸侯之冠，其所以为宾主，何也？」

孔子曰：「公冠则以卿为宾，无介公自为主，迎宾揖升自阼，立于席北，其醴也则如士，飨之以三献之礼，既醴，降自阼阶。诸侯非公而自为主者，其所以异，皆降自西阶，玄端与皮弁，异朝服素毕，公冠四，加玄冕祭，其酬币于宾，则束帛乘马，王太子庶子之冠拟焉，皆天子自为三，其礼与士无变，飨食宾也，皆同。」

懿子曰：「始冠必加缁布之冠，何也？」

孔子曰：「示不忘古，太古冠布斋则缁之，其緌也吾未之闻，今则冠而币之，可也。」

懿子曰：「三王之冠，其异何也？」

孔子曰：「周弁，殷哻，夏收，一也。三王共皮弁，素緌委貌，周道也；章甫，殷道也；母追，夏后氏之道也。」
《孔子家语》第三十四章、庙制


卫将军文子将立三军之庙于其家，使子羔访于孔子。

子曰：「公庙设于私家，非古礼之所及，吾弗知。」

子羔曰：「敢问尊卑上下立庙之制，可得而闻乎？」

孔子曰：「天下有王，分地建国设祖宗，乃为亲疏贵贱多少之数。是故天子立七庙，三昭三穆，与太祖之庙七，太祖近庙，皆月祭之，远庙为祧，有二祧焉，享尝乃止；诸侯立五庙，二昭二穆，与太祖之庙而五，曰祖考庙，享尝乃止；大夫立三庙，一昭一穆，与太庙而三，曰皇考庙，享尝乃止；士立一庙，曰考庙，王考无庙，合而享尝乃止；庶人无庙，四时祭于寝。此自有虞以至于周之所不变也。凡四代帝王之所谓郊者，皆以配天，其所谓禘者，皆五年大祭之所及也。应为太祖者，则其庙不毁，不及太祖，虽在禘郊，其庙则毁矣。古者祖有功而宗有德，谓之祖宗者，其庙皆不毁。」

子羔问曰：「祭典云：『昔有虞氏祖颛顼而宗尧，夏后氏亦祖颛顼而宗禹，殷人祖契而宗汤，周人祖文王而宗武王。』此四祖四宗，或乃异代，或其考祖之有功德，其庙可也。』若有虞宗尧，夏祖颛顼，皆异代之有功德者也，亦可以存其庙乎？」

孔子曰：「善，如汝所闻也。如殷周之祖宗，其庙可以不毁，其他祖宗者，功德不殊，虽在殊代，亦可以无疑矣。诗云：『蔽芾甘棠，勿翦勿伐，邵伯所憩。』周人之于邵公也，爱其人犹敬其所舍之树，况祖宗其功德而可以不尊奉其庙焉。」
《孔子家语》第三十五章、辩乐解


孔子学琴于师襄子。襄子曰：「吾虽以击磬为官，然能于琴，今子于琴已习，可以益矣。」

孔子曰：「丘未得其数也。」

有间，曰：「已习其数，可以益矣。」

孔子曰：「丘未得其志也。」

有间，曰：「已习其志，可以益矣。」

孔子曰：「丘未得其为人也。」

有间，曰：「孔子有所谬然思焉，有所睪然高望而远眺。」

曰：「丘迨(dài)得其为人矣，近黮(dǎn)而黑，颀然长，旷如望羊，奄(yǎn)有四方，非文王其孰能为此。」

师襄子避席叶拱而对曰：「君子圣人也，其传曰文王操。」

子路鼓琴，孔子闻之，谓冉有曰：「甚矣，由之不才也。夫先王之制音也，奏中声以为节，流入于南，不归于北。夫南者，生育之乡，北者，杀伐之城。故君子之音温柔居中以养生育之气，忧愁之感不加于心也，暴厉之动，不在于体也。

夫然者，乃所谓治安之风也。小人之音则不然，亢丽微末，以象杀伐之气，中和之感，不载于心，温和之动，不存于体，夫然者乃所以为乱之风。昔者舜弹五弦之琴，造南风之诗，其诗曰：『南风之熏兮，可以解吾民之愠兮，南风之时兮，可以阜吾民之财兮。』

唯修此化，故其兴也勃焉，德如泉流，至于今王公大人述而弗忘。殷纣好为北鄙之声，其废也忽焉，至于今王公大人举以为诫。夫舜起布衣，积德含和而终以帝，纣为天子，荒淫暴乱而终以亡，非各所修之致乎。由今也匹夫之徒，曾无意于先王之制，而习亡国之声，岂能保其六七尺之体哉？」

冉有以告子路，子路惧而自悔，静思不食，以至骨立。

夫子曰：「过而能改，其进矣乎。」

周宾牟贾侍坐于孔子，孔子与之言及乐曰：「夫武之备诫之以久，何也？」

对曰：「病疾不得其众。」

「咏叹之，淫液之，何也？」

对曰：「恐不逮事。」

「发扬蹈厉之已蚤，何也？」

对曰：「及时事。」

「武坐致右而轩左，何也？」

对曰：「非武坐。」

「声淫及商，何也？」

对曰：「非武音也。」

孔子曰：「若非武音，则何音也？」

对曰：「有司失其传也。」

孔子曰：「唯，丘闻诸苌弘，若非吾子之言是也，若非有司失其传，则武王之志荒矣。」

宾牟贾起，免席而请曰：「夫武之备诫之以久，则既闻命矣。敢问迟矣而又久立于缀，何也？」

子曰：「居，吾语尔。夫乐者，象成者也。总干而山立，武王之事也；发扬蹈厉，太公之志也；武乱皆坐，周邵之治也。且夫武始成而北出，再成而灭商，三成而南反，四成而南国是疆，五成而分陕，周公左，邵公右，六成而复缀，以崇其天子焉。众夹振焉而四伐，所以盛威于中国；分陕而进，所以事蚤济；久立于缀，所以待诸侯之至也。今汝独未闻牧野之语乎，武王克殷而反商之政，未及下车，则封黄帝之后于蓟，封帝尧之后于祝，封帝舜之后于陈。下车又封夏后氏之后于杞，封殷之后于宋，封王子比干之墓，释箕子之囚，使人行商容之旧，以复其位，庶民弛政，庶士倍禄。既济河西，马散之华山之阳而弗复乘，牛散之桃林之野而弗复服。车甲则衅之，而藏之诸府库，以示弗复用。倒载干戈而包之以虎皮，将率之士，使为诸侯，命之曰鞬橐，然后天下知武王之不复用兵也。散军而修郊射，左射以狸首，右射以驺虞，而贯革之射息也；裨冕搢笏，而虎贲之士脱剑；郊祀后稷，而民知尊父焉；配明堂而民知孝焉；朝觐然后诸侯知所以臣；耕籍然后民知所以敬亲。六者天下之大教也。食三老五更于太学，天子袒而割牲，执酱而馈，执爵而酳，冕而总干，所以教诸侯之弟也。如此则周道四达，礼乐交通。夫武之迟久，不亦宜乎。」
《孔子家语》第三十六章、问玉


子贡问于孔子曰：「敢问君子贵玉而贱珉何也？为玉之寡而珉多欤？」

孔子曰：「非为玉之寡故贵之，珉之多故贱之。夫昔者君子比德于玉，温润而泽，仁也；缜密以栗，智也；廉而不刿，义也；垂之如坠，礼也。叩之，其声清越而长，其终则诎然乐矣。瑕不掩瑜，瑜不掩瑕，忠也；孚尹旁达，信也；气如白虹，天也；精神见于山川，地也；珪璋特达，德也；天下莫不贵者，道也。诗云：『言念君子，温其如玉。』故君子贵之也。」

孔子曰：「入其国，其教可知也。其为人也，温柔敦厚，诗教也；疏通知远，书教也；广博易良，乐教也；洁静精微，易教也；恭俭庄敬，礼教也；属辞比事，春秋教也。故诗之失愚，书之失诬，乐之失奢，易之失贼，礼之失烦，春秋之失乱。其为人也，温柔敦厚而不愚，则深于诗者矣；疏通知远而不诬，则深于书者矣；广博易良而不奢，则深于乐者矣；洁静精微而不贼，则深于易者矣；恭俭庄敬而不烦，则深于礼者；属辞比事而不乱，则深于春秋者矣。天有四时者，春夏秋冬，风雨霜露，无非教也；地载神气，吐纳雷霆，流形庶物，无非教也。清明在躬，气志如神，有物将至，其兆必先。是故天地之教，与圣人相参。其在诗曰：『嵩高惟岳，峻极于天，惟岳降神，生甫及申，惟申及甫，惟周之翰。』四国于蕃，四方于宣，此文武之德；矢其文德，协此四国，此文王之德也。凡三代之王，必先其令问。诗云：『明明天子，令问不已，三代之德也。』」

子张问圣人之所以教。孔子曰：「师乎，吾语汝，圣人明于礼乐，举而措之而已。」

子张又问，孔子曰：「师，尔以为必布几筵，揖让升降，酌献酬酢，然后谓之礼乎？尔以必行缀兆，执羽钥，作钟鼓，然后谓之乐乎？言而可履，礼也；行而可乐，乐也。圣人力此二者，以躬己南面，是故天下太平，万民顺伏，百官承事，上下有礼也。夫礼之所以兴，众之所以治也；礼之所以废，众之所以乱也。目巧之室，则有隩阼，席则有上下，车则有左右，行则并随，立则有列序，古之义也。室而无隩阼，则乱于堂室矣；席而无上下，则乱于席次矣；车而无左右，则乱于车上矣；行而无并随，则乱于阶涂矣；列而无次序，则乱于着矣。昔者明王圣人，辩贵贱长幼，正男女内外，序亲疏远近，而莫敢相踰越者，皆由此涂出也。」
《孔子家语》第三十七章、屈节解


子路问于孔子曰：「由闻丈夫居世，富贵不能有益于物，处贫贱之地，而不能屈节以求伸，则不足以论乎人之域矣。」

孔子曰：「君子之行己，期于必达于己。可以屈则屈，可以伸则伸。故屈节者，所以有待，求伸者，所以及时。是以虽受屈而不毁其节，志达而不犯于义。」

孔子在卫，闻齐国田常将欲为乱，而惮鲍晏，因欲移其兵以伐鲁。孔子会诸弟子而告之曰：「鲁父母之国，不可不救，不忍视其受敌，今吾欲屈节于田常以救鲁，二三子谁为使？」

于是子路曰：「请往齐。」

孔子弗许。子张请往，又弗许。子石请往，又弗许。三子退谓子贡曰：「今夫子欲屈节以救父母之国，吾三人请使而不获往，此则吾子用辩之时也，吾子盍请行焉？」

子贡请使，夫子许之。遂如齐，说田常曰：「今子欲收功于鲁实难，不若移兵于吴则易。」

田常不悦，子贡曰：「夫忧在内者攻强，忧在外者攻弱，吾闻子三封而三不成，是则大臣不听令，战胜以骄主，破国以尊臣，而子之功不与焉，则交日疏于主，而与大臣争，如此则子之位危矣。」

田常曰：「善，然兵甲已加鲁矣，不可更，如何？」

子贡曰：「缓师，吾请于吴，令救鲁而伐齐，子因以兵迎之。」

田常许诺。子贡遂南说吴王曰：「王者不灭国，霸者无强敌，千钧之重，加铢两而移，今以齐国而私千乘之鲁，与吾争强，甚为王患之。且夫救鲁以显名，以抚泗上诸侯，诛暴齐以服晋，利莫大焉，名存亡鲁，实困强齐，智者不疑。」

吴王曰：「善，然吴常困越，越王今苦身养士，有报吴之心，子待我先越，然后乃可。」

子贡曰：「越之劲不过鲁，吴之强不过齐，而王置齐而伐越，则齐必私鲁矣，王方以存亡继绝之名，弃齐而伐小越，非勇也，勇而不计难，仁者不穷约，智者不失时，义者不绝世，今存越示天下以仁，救鲁伐齐，威加晋国，诸侯必相率而朝，霸业盛矣。且王必恶越，臣请见越君，令出兵以从，此则实害越而名从诸侯以伐齐。」

吴王悦，乃遣子贡之越。越王郊迎，而自为子贡御，曰：「此蛮夷之国，大夫何足俨然辱而临之？」

子贡曰：「今者吾说吴王以救鲁伐齐，其志欲之，而心畏越，曰：『待我伐越而后可，则破越必矣。』且无报人之志，而令人疑之，拙矣，有报人之意，而使人知之，殆乎，事未发而先闻者，危矣，三者举事之患矣。」

勾践顿首曰：「孤尝不料力，而兴吴难，受困会稽，痛于骨髓，日夜焦唇干舌，徒欲与吴王接踵而死，孤之愿也，今大夫幸告以利害。」

子贡曰：「吴王为人猛暴，群臣不堪，国家疲弊，百姓怨上，大臣内变，申胥以谏死，大宰嚭用事，此则报吴之时也。王诚能发卒佐之，以邀射其志，而重宝以悦其心，卑辞以尊其礼，则其伐齐必矣，此圣人所谓屈节求其达者也。彼战不胜王之福，若胜，则必以兵临晋，臣还北请见晋君共攻之，其弱吴必矣。锐兵尽于齐，重甲困于晋，而王制其弊焉。」

越王顿首，许诺。子贡返五日，越使大夫文种，顿首言于吴王曰：「越悉境内之士三千人以事吴。」

吴王告子贡曰：「越王欲身从寡人，可乎？」

子贡曰：「悉人之率众，又从其君，非义也。」

吴王乃受越王卒，谢留勾践。遂自发国内之兵以伐齐，败之。子贡遂北见晋君，令承其弊，吴晋遂遇于黄池，越王袭吴之国，吴王归与越战，灭焉。孔子曰：「夫其乱齐存鲁，吾之始愿，若能强晋以弊吴，使吴亡而越霸者，赐之说之也。美言伤信，慎言哉。」

孔子弟子有宓子贱者，仕于鲁为单父宰，恐鲁君听谗言，使己不得行其政，于是辞行，故请君之近史二人与之俱至官，宓子戒其邑吏，令二史书，方书辄掣其肘，书不善，则从而怒之，二史患之，辞请归鲁。宓子曰：「子之书甚不善，子勉而归矣。」

二史归报于君曰：「宓子使臣书而掣肘，书恶而又怒臣，邑吏皆笑之，此臣所以去之而来也。」

鲁君以问孔子。子曰：「宓不齐，君子也，其才任霸王之佐，屈节治单父，将以自试也，意者以此为谏乎？」

公寤，太息而叹曰：「此寡人之不肖，寡人乱宓子之政，而责其善者，非矣，微二史，寡人无以知其过，微夫子，寡人无以自寤。」

遽发所爱之使告宓子曰：「自今已往，单父非吾有也，从子之制，有便于民者，子决为之，五年一言其要。」

宓子敬奉诏，遂得行其政，于是单父治焉。躬敦厚，明亲亲，尚笃敬，施至仁，加恳诚，致忠信，百姓化之。齐人攻鲁，道由单父，单父之老请曰：「麦已熟矣，今齐寇至，不及人人自收其麦，请放民出，皆获传郭之麦，可以益粮，且不资于寇。」

三请而宓子不听。俄而齐寇逮于麦，季孙闻之怒，使人以让宓子曰：「民寒耕热耘，曾不得食，岂不哀哉？不知犹可，以告者而子不听，非所以为民也。」

宓子蹴然曰：「今兹无麦，明年可树，若使不耕者获，是使民乐有寇，且得单父一岁之麦，于鲁不加强，丧之不加弱，若使民有自取之心，其创必数世不息。」

季孙闻之，赧然而愧曰：「地若可入，吾岂忍见宓子哉。」

三年，孔子使巫马期远观政焉。巫马期阴免衣，衣弊裘，入单父界，见夜渔者得鱼辄舍之。巫马期问焉，曰：「凡渔者为得，何以得鱼即舍之？」

渔者曰：「鱼之大者名为＜鱼寿＞，吾大夫爱之，其小者名为鱦，吾大夫欲长之，是以得二者，辄舍之。」

巫马期返，以告孔子曰：「宓子之德，至使民闇行，若有严刑于旁，敢问宓子何行而得于是？」

孔子曰：「吾尝与之言曰：『诚于此者刑乎彼。』宓子行此术于单父也。」

孔子之旧曰原壤，其母死，夫子将助之以沐椁。子路曰：「由也，昔者闻诸夫子曰：『无友不如己者，过则勿惮改。』夫子惮矣，姑已若何？」

孔子曰：「凡民有丧，匍匐救之，况故旧乎非友也，吾其往。」

及为椁，原壤登木曰：「久矣予之不托于音也。」

遂歌曰：「狸首之班然，执女手之卷然。夫子为之隐，佯不闻以过之。」

子路曰：「夫子屈节而极于此，失其与矣，岂未可以已乎？」

孔子曰：「吾闻之亲者不失其为亲也，故者不失其为故也。」
《孔子家语》第三十八章、七十二弟子解


颜回，鲁人，字子渊，年二十九而发白，三十一早死。孔子曰：「自吾有回，门人日益亲。」回之德行著名，孔子称其仁焉。

闵损，鲁人，字子骞，以德行著名，孔子称其孝焉。

冉耕，鲁人，字伯牛，以德行著名，有恶疾，孔子曰：「命也夫。」

冉雍，字仲弓，伯牛之宗族，生于不肖之父，以德行著名。

宰予，字子我，鲁人，有口才著名。

端木赐，字子贡，卫人，有口才著名。

冉求，字子有，仲弓之族，有才艺，以政事著名。

仲由，弁人，字子路，有勇力才艺，以政事著名。

言偃，鲁人，字子游，以文学著名。

卜商，卫人，无以尚之，尝返卫见读史志者云：「晋师伐秦，三豕渡河。」子夏曰：「非也，己亥耳。」读史志曰：「问诸晋史果曰己亥。」于是卫以子夏为圣。孔子卒后，教于西河之上，魏文侯师事之，而咨国政焉。

颛孙师，陈人，字子张，少孔子四十八岁。为人有容貌，资质宽冲，博接从容自务居，不务立于仁义之行，孔子门人友之而弗敬。

曾参，南武城人，字子舆，少孔子四十六岁。志存孝道，故孔子因之以作孝经。齐尝聘欲与为卿而不就，曰：「吾父母老，食人之禄，则忧人之事，故吾不忍远亲而为人役。」参后母遇之无恩，而供养不衰，及其妻以藜烝不熟，因出之。人曰：「非七出也。」参曰：「藜烝小物耳，吾欲使熟而不用吾命，况大事乎。」遂出之，终身不取妻。其子元请焉，告其子曰：「高宗以后妻杀孝已，尹吉甫以后妻放伯奇，吾上不及高宗，中不比吉甫，庸知其得免于非乎。」

澹台灭明，武城人，字子羽，少孔子四十九岁，有君子之姿。孔子尝以容貌望其才，其才不充孔子之望。然其为人，公正无私，以取与去就，以诺为名，仕鲁为大夫也。

高柴，齐人，高氏之别族，字子羔，少孔子四十岁，长不过六尺，状貌甚恶。为人笃孝而有法正，少居鲁，见知名于孔子之门，仕为武城宰。

宓不齐，鲁人，字子贱，少孔子四十九岁。仕为单父宰，有才智，仁爱百姓不忍欺，孔子大之。

樊须，鲁人，字子迟，少孔子四十六岁，弱仕于季氏。

有若，鲁人，字子有，少孔子三十六岁。为人强识，好古道也。

公西赤，鲁人，字子华，少孔子四十二岁。束带立朝，闲宾主之仪。

原宪，宋人，字子思，少孔子三十六岁。清净守节，贫而乐道，孔子为鲁司寇，原宪尝为孔子宰。孔子卒后，原宪退隐，居于卫。

公冶长，鲁人，字子长，为人能忍耻，孔子以女妻之。

南宫韬，鲁人，字子容，以智自将，世清不废，世浊不洿，孔子以兄子妻之。

公析哀，齐人，字季沉，鄙天下多仕于大夫家者，是故未尝屈节人臣。孔子特叹贵之。

曾点，曾参父，字子皙，疾时礼教不行，欲修之，孔子善焉。论语所谓浴乎沂，风平舞雩之下。

颜由，颜回父，字季路，孔子始教学于阙里而受学，少孔子六岁。

商瞿，鲁人，字子木，少孔子二十九岁。特好易，孔子传之志焉。

漆雕开，蔡人，字子若，少孔子十一岁，习尚书，不乐仕。孔子曰：「子之齿可以仕矣，时将过。」子若报其书曰：「吾斯之未能信。」孔子悦焉。

公良儒，陈人，字子正，贤而有勇。孔子周行，常以家车五乘从。

秦商，鲁人，字不慈，少孔子四岁。其父菫父，与孔子父叔梁纥俱力闻。

颜刻，鲁人，字子骄，少孔子五十岁。孔子适卫，子骄为仆，卫灵公与夫人南子同车出，而令宦者雍梁参乘，使孔子为次乘，游过市，孔子耻之。颜刻曰：「夫子何耻之？」孔子曰：「诗云：『觏尔新婚，以慰我心。』」乃叹曰：「吾未见好德如好色者也。」

司马黎耕，宋人，字子牛。牛为性躁，好言语，见兄桓魋行恶，牛常忧之。

巫马期，陈人，字子期，少孔子三十岁。孔子将近行，命从者皆持盖，已而果雨。巫马期问曰：「旦无云，既日出，而夫子命持雨具，敢问何以知之？」孔子曰：「昨暮月宿毕，诗不云乎：『月离于毕俾滂沱矣。』以此知之。」

梁鳣，齐人，字叔鱼，少孔子三十九岁。年三十未有子，欲出其妻。商瞿谓曰：「子未也，昔吾年三十八无子，吾母为吾更取室，夫子使吾之齐，母欲请留吾，夫子曰：『无忧也，瞿过四十，当有五丈夫。』今果然，吾恐子自晚生耳，未必妻之过。」从之，二年而有子。

琴牢，卫人，字子开，一字张。与宗鲁友，闻宗鲁死，欲往吊焉，孔子弗许，曰：「非义也。」

冉儒，鲁人，字子鱼，少孔子五十岁。

颜辛，鲁人，字子柳，少孔子四十六岁。

伯虔，字楷，少孔子五十岁。

公孙宠，卫人，字子石，少孔子五十三岁。

曹恤，少孔子五十岁。

陈亢，陈人，字子亢，一字子禽，少孔子四十岁。

叔仲会，鲁人，字子期，少孔子五十岁，与孔琁年相比，每孺子之执笔记事于夫子，二人迭侍左右。孟武伯见孔子而问曰：「此二孺子之幼也，于学岂能识于壮哉？」孔子曰：「然少成则若性也，习惯若自然也。」

秦祖，字子南。

奚蒧，字子偕。

公祖兹，字子之。

廉洁，字子曹。

公西与，字子上。

宰父黑，字子黑。

公西减，字子尚。

穰驷赤，字子从。

冉季，字子产。

薛邦，字子从。

石处，字里之。

悬亶，字子象。

左郢，字子行。

狄黑，字哲之。

商泽，字子秀。

任不齐，字子选。

荣祈，字子祺。

颜哙，字子声。

原桃，字子籍。

公肩，字子仲。

秦非，字子之。

漆雕从，字子文。

燕级，字子思。

公夏守，字子乘。

勾井疆，字子疆。

步叔乘，字子车。

石子蜀，字子明。

邽选，字子饮。

施之常，字子常。

申绩，字子周。

乐欣，字子声。

颜之仆，字子叔。

孔弗，字子蔑。

漆雕侈，字子敛。

悬成，字子横。

颜相，字子襄。

右件夫子七十二人，弟子皆升堂入室者。
《孔子家语》第三十九章、本姓解


孔子之先，宋之后也，微子启帝乙之元子，纣之庶兄，以圻内诸侯入为王卿士。微国名，子爵。初武王克殷，封纣之子武庚于朝歌，使奉汤祀。

武王崩而与管蔡霍三叔作难，周公相成王东征之，二年，罪人斯得，乃命微子于殷。后作微子之命，由之与国于宋，徙殷之子孙，唯微子先往仕周，故封之贤。其弟曰仲思，名衍，或名泄，嗣微之后，故号微仲，生宋公稽冑子，虽迁爵易位，而班级不及其故者，得以故官为称，故二微虽为宋公，而犹以微之号自终，至于稽乃称公焉。

宋公生丁公申，申公生缗公共，及襄公熙，熙生弗父何，及厉公方祀，方祀以下，世为宋卿。弗父何生宋父周，周生世子胜，胜生正考甫，考甫生孔父嘉，五世亲尽，别为公族，故后以孔为氏焉。一曰孔父者，生时所赐号也，是以子孙遂以氏族。孔父生子木金父，金父生睪夷，睪夷生防叔，避华氏之祸而奔鲁。方叔生伯夏，伯夏生叔梁纥，曰虽有九女，是无子。其妾生孟皮，孟皮一字伯尼，有足病，于是乃求婚于颜氏。

颜氏有三女，其小曰征在，颜父问三女曰：「陬大夫虽父祖为士，然其先圣王之裔，今其人身长十尺，武力绝伦，吾甚贪之，虽年长性严，不足为疑，三子孰能为之妻？」二女莫对，征在进曰：「从父所制，将何问焉。」父曰：「即尔能矣。」遂以妻之。征在既往庙见，以夫之年大，惧不时有勇，而私祷尼丘之山以祈焉，生孔子，故名丘，字仲尼。孔子三岁而叔梁纥卒，葬于防。至十九，娶于宋之亓官氏，一岁而生伯鱼，鱼之生也，鲁昭公以鲤鱼赐孔子，荣君之贶，故因以名曰鲤，而字伯鱼，鱼年五十，先孔子卒。

齐太史子与适鲁，见孔子，孔子与之言道。

子与悦曰：「吾鄙人也，闻子之名，不睹子之形久矣，而求知之宝贵也，乃今而后知泰山之为高，渊海之为大，惜乎夫子之不逢明王，道德不加于民，而将垂宝以贻后世。」

遂退而谓南宫敬叔曰：「今孔子先圣之嗣，自弗父何以来，世有德让，天所祚也。成汤以武德王天下，其配在文，殷宗以下，未始有也，孔子生于衰周，先王典籍，错乱无纪，而乃论百家之遗记，考正其义，祖述尧舜，宪章文武，删诗述书，定礼理乐，制作春秋，赞明易道，垂训后嗣，以为法式，其文德着矣。然凡所教诲，束修已上，三千余人，或者天将欲与素王之乎，夫何其盛也。」敬叔曰：「殆如吾子之言，夫物莫能两大，吾闻圣人之后，而非继世之统，其必有兴者焉。今夫子之道至矣，乃将施之无穷，虽欲辞天之祚，故未得耳。」子贡闻之，以二子之言告孔子。子曰：「岂若是哉？乱而治之，滞而起之，自吾志，天何与焉。」
《孔子家语》第四十章、终记解


孔子蚤晨作，负手曳杖，逍遥于门，而歌曰：「泰山其颓乎！梁木其坏乎！喆人其萎乎！」

既歌而入，当户而坐。子贡闻之曰：「泰山其颓，则吾将安仰；梁木其坏，吾将安杖；喆人其萎，吾将安放。夫子殆将病也。」

遂趋而入。夫子叹而言曰：「赐，汝来何迟。予畴昔梦坐奠于两楹之间，夏后氏殡于东阶之上，则犹在阼，殷人殡于两楹之间，即与宾主夹之，殡于西阶之上，则犹宾之，而丘也即殷人，夫明王不兴，则天下其孰能宗余，余逮将死。」

遂寝病，七日而终，时年七十二矣。哀公诔曰：「昊天不吊，不慭遗一老，俾屏余一人以在位，茕茕余在疚，于乎哀哉！尼父无自律。」

子贡曰：「公其不没于鲁乎？夫子有言曰『礼失则昏，名失则愆，失志为昏，失所为愆，生不能用，死而诔之，非礼也。称一人非名，君两失之矣。』」

既卒，门人所以服夫子者，子贡曰：「昔夫子之丧颜回也，若丧其子而无服，丧子路亦然，今请丧夫子如丧父而无服。」

于是弟子皆吊服而加麻，出有所之，则由绖。子夏曰：「入宜绖可居，出则不绖。」

子游曰：「吾闻诸夫子丧朋友，居则绖，出则否，丧所尊虽绖，而出可也。」

孔子之丧，公西掌殡葬焉，唅以疏米三贝，袭衣十有一称，加朝服一，冠章甫之冠，佩象环，径五寸而綨组绶，桐棺四寸，柏棺五寸，饬庙置翣，设披周也，设崇殷也，绸练设旐夏也，兼用三王礼，所以尊师且备古也，葬于鲁城北泗水上，藏入地，不及泉而封，为偃斧之形，高四尺，树松柏为志焉。弟子皆家于墓，行心丧之礼。既葬，有自燕来观者，舍于子夏氏，子贡谓之曰：「吾亦人之葬，圣人非圣人之葬，人子奚观焉。昔夫子言曰：『见吾封若夏屋者，见若斧矣，从若斧者也，马𩯝，封之谓也。』今徒一日三斩板而以封，尚行夫子之志而已，何观乎哉？」

二三子三年丧毕，或留或去，惟子贡庐于墓六年。自后群弟子及鲁人处于墓如家者百有余家，因名其居曰孔里焉。
《孔子家语》第四十一章、正论解


【虞人守职】

孔子在齐，齐侯出田，招虞人以旌不进，公使执之对曰：「昔先君之田也，旌以招大夫，弓以招士，皮冠以招虞人，臣不见皮冠，故不敢进，乃舍之。」

孔子闻之曰：「善哉，守道不如守官，君子韪之。」

【冉求帅师】

齐国师伐鲁，季康子使冉求率左师御之，樊迟为右，非不能也，不信子，请三刻而踰之，如之，众从之，师入齐军，齐军遁，冉有用戈，故能入焉。

孔子闻之曰：「义也。」

既战，季孙谓冉有曰：「子之于战，学之乎？性达之乎？」

对曰：「学之。」

季孙曰：「从事孔子，恶乎学？」

冉有曰：「即学之孔子也。夫孔子者，大圣无不该，文武并用、兼通，求也适闻其战法，犹未之详也。」季孙悦，樊迟以告孔子。

孔子曰：「季孙于是乎可谓悦人之有能矣。」

【二子学礼】

南容说、仲孙何忌既除丧，而昭公在外，未之命也。定公即位，乃命之，辞曰：「先臣有遗命焉，曰：『夫礼，人之干也，非礼则无以立。』嘱家老使命二臣，必事孔子而学礼，以定其位。」公许之。二子学于孔子。孔子曰：「能补过者，君子也。诗云，君子是则是效，孟僖子可则效矣，惩己所病，以诲其嗣，大雅所谓诒厥孙谋，以燕翼子，是类也夫。」

卫孙文子得罪于献公，居戚，公卒未葬，文子击钟焉。延陵季子适晋，过戚闻之曰：「异哉！夫子之在此，犹燕子巢于幕也，惧犹未也，又何乐焉？君又在殡，可乎？」文子于是终身不听琴瑟。孔子闻之曰：「季子能以义正人，文子能克己服义，可谓善改矣。」

孔子览晋志，晋赵穿杀灵公，赵盾亡，未及山而还，史书赵盾弒君。盾曰：「不然。」史曰：「子为正卿，亡不出境，返不讨贼，非子而谁。」盾曰：「呜呼！我之怀矣，自诒伊戚，其我之谓乎！」孔子叹曰：「董狐，古之良史也，书法不隐。赵宣子，古之良大夫也，为法受恶，惜也越境乃免。」

郑伐陈，入之，使子产献捷于晋，晋人问陈之罪焉。子产对曰：「陈亡周之大德，介恃楚众，冯陵弊邑，是以有往年之告。未获命，则又有东门之役。当陈隧者，井h木刊，弊邑大惧，天诱其里，启弊邑心，知其罪，校首于我，用敢献功。」晋人曰：「何故侵小？」对曰：「先王之命，惟罪所在，各致其辟，且昔天子一圻，列国一同，自是以衰，周之制也。今大国多数圻矣，若无侵小，何以至焉。」晋人曰：「其辞顺。」孔子闻之，谓子贡曰：「志有之，言以足志，文以足言，不言谁知其志，言之无文，行之不远。晋为郑伯入陈，非文辞不为功，小子慎哉。」

楚灵王汰侈，右尹子革侍坐，左史倚相趋而过，王曰：「是良史也，子善视之，是能读三坟五典，八索九丘。」对曰：「夫良史者，记君之过，扬君之善，而此子以润辞为官，不可为良史。」曰：「臣又乃尝闻焉，昔周穆王欲肆其心，将过行天下，使皆有车辙，并马迹焉，祭公谋父作祚昭，以止王心，王是以获殆于文官，臣闻其诗焉，而弗知，若问远焉，其焉能知。」王曰：「子能乎？」对曰：「能，其诗曰：『祈昭之愔愔乎，式昭德音，思我王度，式如玉，式如金，刑民之力，而无有醉饱之心。』」灵王揖而入，馈不食，寝不寐，数日则固不能胜其情，以及于难。孔子读其志曰：「古者有志，克己复礼为仁，信善哉，楚灵王若能如是，岂期辱于干溪，子革之非左史，所以风也，称诗以谏，顺哉。」

叔孙穆子，避难奔齐，宿于庚宗之邑，庚宗寡妇通焉而生牛，穆子返鲁，以牛为内竖，相家，牛谗叔孙二人杀之，叔孙有病，牛不通其馈，不食而死，牛遂辅叔孙庶子昭而立之。昭子既立朝，其家众曰：「竖牛祸叔孙氏，使乱大从，杀适立庶，又被其邑，以求舍罪，罪莫大焉，必速杀之。」遂杀竖牛。孔子曰：「叔孙昭子不劳，不可能也。周任有言曰：『为政者不赏私劳，不罚私怨。』诗云：『有觉德行，四国顺之。』昭子有焉。」

晋邢侯与雍子争田，叔鱼摄理，罪在雍子，雍子纳其女于叔鱼，叔鱼弊狱邢侯，邢侯怒杀叔鱼与雍子于朝。韩宣子问罪于叔向，叔向曰：「三奸同坐，施生戮死可也。雍子自知其罪，而赂以置直鲋也，鬻狱邢侯专杀其罪一也。己恶而掠美为昏，贪以败官为默，杀人不忌为贼。夏书曰：『昏默贼，杀，咎陶之刑也。』请从之。」乃施邢侯，而尸雍子叔鱼于市。孔子曰：「叔向古之遗直也。治国制刑，不隐于亲，三数叔鱼之罪不为末，或曰义，可谓直矣。平丘之会，数其贿也，以宽卫国，晋不为暴；归鲁季孙，称其诈也，以宽鲁国，晋不为虐；邢侯之狱，言其贪也，以正刑书，晋不为颇。三言而除三恶，加三利，杀亲益荣，由义也夫。」

郑有乡校，乡校之士，非论执政，鬷明欲毁乡校。子产曰：「何以毁为也？夫人朝夕退而游焉，以议执政之善否，其所善者，吾则行之；其所否者，吾则改之。若之何其毁也。我闻忠言以损怨，不闻立威以防怨，防怨犹防水也，大决所犯，伤人必多，吾弗克救也，不如小决使导之，不如吾所闻而药之。」孔子闻是言也，曰：「吾以是观之，人谓子产不仁，吾不信也。」

晋平公会诸侯于平丘，齐侯及盟，郑子产争贡赋之所承，曰：「昔日天子班贡轻重，以列尊卑，贡，周之制也，卑而贡重者甸服，郑伯男南也，而使从公侯之贡，惧弗给也，敢以为请，自日中争之，以至于昏。」晋人许之。孔子曰：「子产于是行也，是以为国基也。诗云：『乐只君子，邦家之基。』子产，君子之于乐者，且曰合诸侯而艺贡事，礼也。」

郑子产有疾，谓子太叔曰：「我死，子必为政，唯有德者能以宽服民，其次莫如猛。夫火烈民望而畏之，故鲜死焉；水濡弱，民狎而翫之，则多死焉，故宽难。」子产卒，子太叔为政，不忍猛而宽，郑国多掠盗。太叔悔之曰：「吾早从夫子，必不及此。」孔子闻之曰：「善哉！政宽则民慢，慢则纠于猛，猛则民残，民残则施之以宽，宽以济猛，猛以济宽，宽猛相济，政是以和。诗曰：『民亦劳止，汔可小康，惠此中国，以绥四方。』施之以宽，毋纵诡随，以谨无良，式遏寇虐，惨不畏明，纠之以猛也，柔远能迩，以定我王，平之以和也。」又曰：「不竞不絿，不刚不柔，布政优优，百禄是遒，和之至也。」子产之卒也，孔子闻之，出涕曰：「古之遗爱。」

孔子适齐，过泰山之侧，有妇人哭于野者而哀，夫子式而听之曰：「此哀一似重有忧者。」使子贡往问之。而曰：「昔舅死于虎，吾夫又死焉，今吾子又死焉。」子贡曰：「何不去乎？」妇人曰：「无苛政。」子贡以告孔子。子曰：「小子识之，苛政猛于暴虎。」

晋魏献子为政，分祁氏及羊舌氏之田，荀栎灭，以赏诸大夫，及其子成，皆以贤举也。又将贾辛曰：「今汝有力于王室，吾是以举汝，行乎敬之哉，毋堕乃力。」孔子闻之曰：「魏子之举也，近不失亲，远不失举，可谓美矣。」又闻其命贾辛以为忠。诗云：「永言配命，自求多福。」忠也。魏子之举也，义其命也。忠其长有后于晋国乎。

赵简子赋晋国一鼓钟，以铸刑鼎，着范宣子所为刑书。孔子曰：「晋其亡乎，失其度矣。夫晋国将守唐叔之所受法度，以经纬其民者也。卿大夫以序守之，民是以能遵其道而守其业，贵贱不愆，所谓度也。文公是以作执秩之官，为被庐之法，以为盟主。今弃此度也，而为刑鼎，铭在鼎矣，何以尊贵？何业之守也？贵贱无序，何以为国？且夫宣子之刑，夷之搜也，晋国乱制，若之何其为法乎。」

楚昭王有疾，卜曰：「河神为祟。」王弗祭，大夫请祭诸郊。王曰：「三代命祀，祭不越望，江汉沮漳，楚之望也，祸福之至，不是过乎，不谷虽不德，河非所获罪也。」遂不祭。孔子曰：「楚昭王知大道矣，其不失国也宜哉。夏书曰：『维彼陶唐，率彼天常，在此冀方，今失厥道，乱其纪纲，乃灭而亡。』」又曰：「允出兹在兹，由己率常可矣。」

卫孔文子使太叔疾出其妻，而以其女妻之，疾诱其初妻之娣，为之立宫，与文子女，如二妻之礼。文子怒将攻之。孔子舍璩伯玉之家，文子就而访焉。孔子曰：「簠簋之事，则尝闻学之矣，兵甲之事，未之闻也。」退而命驾而行曰：「鸟则择木，木岂能择鸟乎？」文子遽自止之曰：「圉也岂敢度其私哉？亦访卫国之难也。」将止，会季康子问冉求之战，冉求既对之，又曰：「夫子播之百姓，质诸鬼神，而无憾，用之则有名。」康子言于哀公，以币迎孔子曰：「人之于冉求信之矣，将大用之。」

齐陈恒弒其简公，孔子闻之，三日沐浴而适朝，告于哀公曰：「陈恒弒其君，请伐之。」公弗许，三请，公曰：「鲁为齐弱久矣，子之伐也，将若之何？」对曰：「陈恒弒其君，民之不与者半，以鲁之众，加齐之半，可克也。」公曰：「子告季氏。」孔子辞，退而告人曰：「以吾从大夫之后，吾不敢不告也。」

子张问曰：「书云，高宗三年不言，言乃雍，有诸？」孔子曰：「胡为其不然也。古者天子崩，则世子委政于冢宰三年，成汤既没，太甲听于伊尹，武王既丧，成王听于周公，其义一也。」

卫孙桓子侵齐，遇败焉，齐人乘之，执新筑大夫，仲叔于奚以其众救桓子，桓子乃免。卫人以邑赏仲叔于奚，于奚辞，请曲悬之乐，繁缨以朝，许之，书在三官。子路仕卫，见其故，以访孔子。孔子曰：「惜也不如多与之邑，惟器与名，不可以假人，君之所司，名以出信，信以守器，器以藏礼，礼以行义，义以生利，利以平民，政之大节也。若以假人，与人政也，政亡，则国家从之，不可止也。」

公父文伯之母，纺绩不解。文伯谏焉。其母曰：「古者王后亲织玄紞，公侯之夫人加之纮綖，卿之内子为大带，命妇成祭服，列士之妻，加之以朝服，自庶士已下，各衣其夫，社而赋事，烝而献功，男女纺绩，愆则有辟，圣王之制也，今我寡也，尔又在位，朝夕恪勤，犹恐忘先人之业，况有怠堕，其何以避辟？」孔子闻之曰：「弟子志之，季氏之妇，可谓不过矣。」

樊迟问于孔子曰：「鲍牵事齐君，执政不挠，可谓忠矣，而君刖之，其为至闇乎？」孔子曰：「古之士者，国有道则尽忠以辅之，国无道则退身以避之。今鲍疾子食于淫乱之朝，不量主之明暗，以受大刖，是智之不如葵，葵犹能卫其足。」

季康子欲以一井田出法赋焉，使访孔子。子曰：「丘弗识也。」冉有三发卒曰：「子为国老，待子而行，若之何子之不言？」孔子不对而私于冉有曰：「求，汝来，汝弗闻乎，先王制土，藉田以力，而底其远近；赋里以入，而量其无有；任力以夫，而议其老幼。于是鳏寡孤疾老者，军旅之出，则征之，无则已。其岁收，田一井出获禾秉，缶米刍藁不是过，先王以为之足，君子之行，必度于礼，施取其厚，事举其中，敛从其薄，若是其已，丘亦足矣。不度于礼，而贪冒无厌，则虽赋田，将有不足。且子孙若以行之而取法，则有周公之典在。若欲犯法，则苟行之，又何访焉。」

子游问于孔子曰：「夫子之极言子产之惠也，可得闻乎？」孔子曰：「惠在爱民而已矣。」子游曰：「爱民谓之德教，何翅施惠哉？」孔子曰：「夫子产者，犹众人之母也，能食之，弗能教也。」子游曰：「其事可言乎？」孔子曰：「子产以所乘之舆济冬涉者，是爱无教也。」

哀公问于孔子曰：「二三大夫皆劝寡人使隆敬于高年，何也？」孔子对曰：「君之及此言，将天下实赖之，岂唯鲁哉。」公曰：「何也？其义可得闻乎？」孔子曰：「昔者有虞氏贵德而尚齿，夏后氏贵爵而尚齿，殷人贵富而尚齿，周人贵亲而尚齿，虞夏殷周，天下之盛王也，未有遗年者焉。年者贵于天下久矣，次于事亲，是故朝廷同爵而尚齿，七十杖于朝，君问则席，八十则不仕朝，君问则就之，而悌达乎朝廷矣；其行也肩而不并，不错则随，斑白者不以其任于道路，而悌达乎道路矣；居乡以齿而老穷不匮，强不犯弱，众不暴寡，而悌达乎州巷矣；古之道，五十不为甸役，颁禽隆之长者，而悌达乎搜狩矣；军旅什伍，同爵则尚齿，而悌达乎军旅矣。夫圣王之教，孝悌发诸朝廷，行于道路，至于州巷，放于搜狩，循于军旅，则众感以义，死之而弗敢犯。」公曰：「善哉，寡人虽闻之，弗能成。」

哀公问于孔子曰：「寡人闻东益不祥，信有之乎？」孔子曰：「不祥有五，而东益不与焉。夫损人自益，身之不祥；弃老而取幼，家之不祥；择贤而任不肖，国之不祥；老者不教，幼者不学，俗之不祥；圣人伏匿，愚者擅权，天下不祥。不祥有五，东益不与焉。」

孔子适季孙，季孙之宰谒曰：「君使求假于田，特与之乎？」季孙未言。孔子曰：「吾闻之君取于臣谓之取，与于臣谓之赐，臣取于君谓之假，与于君谓之献。」季孙色然悟曰：「吾诚未达此义。」遂命其宰曰：「自今已往，君有取之，一切不得复言假也。」
《孔子家语》第四十二章、曲礼子贡问


子贡问于孔子曰：「晋文公实召天子而使诸侯朝焉。夫子作春秋，云天王狩于河阳，何也？」

孔子曰：「以臣召君，不可以训，亦书其率诸侯事天子而已。」

孔子在宋，见桓魋自为石椁，三年而不成，工匠皆病。夫子愀然曰：「若是其靡也。死不如朽之速愈。」

冉子仆曰：「礼，凶事不豫，此何谓也？」

夫子曰：「既死而议谥，谥定而卜葬，既葬而立庙，皆臣子之事，非所豫属也，况自为之哉。」

南宫敬叔以富得罪于定公，奔卫，卫侯请复之，载其宝以朝。夫子闻之曰：「若是其货也，丧不若速贫之愈。」

子游侍曰：「敢问何谓如此？」

孔子曰：「富而不好礼，殃也，敬叔以富丧矣，而又弗改，吾惧其将有后患也。」敬叔闻之，骤如孔氏，而后循礼施散焉。

孔子在齐，齐大旱，春饥。景公问于孔子曰：「如之何？」

孔子曰：「凶年则乘驽马，力役不兴，驰道不修，祈以币玉，祭祀不悬，祀以下牲，此贤君自贬以救民之礼也。」

孔子适季氏，康子昼居内寝。孔子问其所疾。康子出见之。言终，孔子退，子贡问曰：「季孙不疾而问诸疾，礼与？」

孔子曰：「夫礼，君子不有大故，则不宿于外。非致齐也，非疾也，则不昼处于内，是故夜居外，虽吊之，可也。昼居于内，虽问其疾，可也。」

孔子为大司寇，国厩焚，子退朝而之火所，乡人有自为火来者，则拜之，士一，大夫再。子贡曰：「敢问何也？」孔子曰：「其来者亦相吊之道也。吾为有司，故拜之。」

子贡问曰：「管仲失于奢，晏子失于俭，与其俱失矣，二者孰贤？」

孔子曰：「管仲镂簋而朱纮，旅树而反坫，山节藻梲，贤大夫也，而难为上。晏平仲祀其先祖，而豚肩不揜豆，一狐裘三十年，贤大夫也，而难为下。君子上不僭下，下不偪上。」

冉求曰：「昔文仲知鲁国之政，立言垂法，于今不亡，可谓知礼矣？」

孔子曰：「昔臧文仲安知礼，夏父弗綦逆祀而不止，燔柴于灶以祀焉，夫灶者，老妇之所祭，盛于瓮，尊于瓶，非所柴也。故曰礼也者，由体也，体不备谓之不成，人设之不当，犹不备也。」

子路问于孔子曰：「臧武仲率师与邾人战于狐鲐，遇败焉，师人多丧而无罚，古之道然与？」

孔子曰：「凡谋人之军，师败则死之；谋人之国，邑危则亡之，古之正也。其君在焉者，有诏则无讨。」

晋将伐宋，使人觇之，宋阳门之介夫死，司城子罕哭之哀。觇之反言于晋侯曰：「阳门之介夫死，而子罕哭之哀，民咸悦宋，殆未可伐也。」

孔子闻之曰：「善哉！觇国乎。诗云：『凡民有丧，匍匐救之。』子罕有焉，虽非晋国，其天下孰能当之。是以周任有言曰：『民悦其爱者，弗可敌也。』」

楚伐吴，工尹商阳与陈弃疾追吴师，及之，弃疾曰：「王事也，子手弓而可。」商阳手弓。弃疾曰：「子射诸。」射之，弊一人，韔其弓。又及，弃疾谓之，又及，弃疾复谓之，毙二人，每毙一人，辄掩其目，止其御曰：「吾朝不坐，燕不与，杀三人亦足以反命矣。」孔子闻之曰：「杀人之中，又有礼焉。」子路怫然进曰：「人臣之节，当君大事，唯力所及，死而后已，夫子何善此？」子曰：「然，如汝言也，吾取其有不忍杀人之心而已。」

孔子在卫，司徒敬之卒，夫子吊焉，主人不哀，夫子哭不尽声而退。璩伯玉请曰：「卫鄙俗不习丧礼，烦吾子辱相焉。」孔子许之，掘中溜而浴，毁灶而缀，足袭于床，及葬，毁宗而＜足葛＞行也，出于大门，及墓，男子西面，妇人东面，既封而归，殷道也。孔子行之。子游问曰：「君子行礼，不求变俗，夫子变之矣。」孔子曰：「非此之谓也，丧事则从其质而已矣。」

宣公八年六月辛巳，有事于太庙，而东门襄仲卒，壬午犹绎，子游见其故，以问孔子曰：「礼与？」孔子曰：「非礼也，卿卒不绎。」

季桓子丧，康子练而无衰，子游问于孔子曰：「既服练，服可以除衰乎？」孔子曰：「无衰衣者，不以见宾，何以除焉？」

邾人以同母异父之昆弟死，将为之服，因颜克而问礼于孔子。子曰：「继父同居者，则异父昆弟，从为之服；不同居，继父且犹不服，况其子乎。」

齐师侵鲁，公叔务人，遇人入保，负杖而息。务人泣曰：「使之虽病，任之虽重，君子弗能谋，士弗能死，不可也，我则既言之矣，敢不勉乎。」与其邻嬖童汪锜，乘往奔敌死焉，皆殡，鲁人欲勿殇童汪锜，问于孔子曰：「能执干戈以卫社稷，可无殇乎？」鲁昭公夫人吴孟子卒，不赴于诸侯，孔子既致仕，而往吊焉，适于季氏，季氏不绖，孔子投绖而不拜。子游问曰：「礼与？」孔子曰：「主人未成服，则吊者不绖焉，礼也。」

公父穆伯之丧，敬姜昼哭，文伯之丧，昼夜哭。孔子曰：「季氏之妇，可谓知礼矣。爱而无上下有章。」

南宫绦之妻，孔子兄之女，丧其姑而诲之髽曰：「尔毋从从尔，毋扈扈尔。」盖榛以为笄，长尺而总八寸。

子张有父之丧，公明仪相焉，问启颡于孔子。孔子曰：「拜而后启颡，颓乎其顺，启颡而后拜，颀乎其至也。三年之丧，吾从其至也。」孔子在卫，卫之人有送葬者，而夫子观之曰：「善哉为丧乎，足以为法也，小子识之。」子贡问曰：「夫子何善尔，其往也如慕，其返也如疑。」子贡曰：「岂若速返而虞哉。」子曰：「此情之至者也，小子识之，我未之能也。」

卞人有母死而孺子之泣者，孔子曰：「哀则哀矣，而难继也。夫礼为可传也，为可继也，故哭踊有节，而变除有期。」

孟献子禫悬而不乐，可御而处内。子游问于孔子曰：「若是则过礼也？」孔子曰：「献子可谓加于人一等矣。」

鲁人有朝祥而暮歌者，子路笑之。孔子曰：「由，尔责于人终无已，夫三年之丧，亦以久矣。」子路出，孔子曰：「又多乎哉，踰月则其善也。」

子路问于孔子曰：「伤哉贫也，生而无以供养，死则无以为礼也。」孔子曰：「啜菽饮水，尽其欢也，斯为之孝乎。敛手足形，旋葬而无椁，称其财，为之礼，贫何伤乎。」

吴延陵季子聘于上国，适齐，于其返也，其长子死于嬴博之间。孔子闻之曰：「延陵季子，吴之习于礼者也，往而观其葬焉。」其敛，以时服而已；其圹，掩坎深不至于泉；其葬，无盟器之赠。既葬，其封广轮揜坎，其高可时隐也；既封，则季子乃左袒右还其封，且号者三，曰，骨肉归于土，命也，若魂气则无所不之，则无所不之而遂行。孔子曰：「延陵季子之礼其合矣。」

子游问丧之具。孔子曰：「称家之有亡焉。」子游曰：「有亡恶于齐？」孔子曰：「有也，则无过礼。苟亡矣，则敛手足形，还葬悬棺而封，人岂有非之者哉。故夫丧亡，与其哀不足而礼有余，不若礼不足而哀有余也；祭祀，与其敬不足而礼有余，不若礼不足而敬有余也。」

伯高死于卫，赴于孔子。子曰：「吾恶乎哭诸，兄弟吾哭诸庙，父之友吾哭诸庙门之外，师吾哭之寝，朋友吾哭之寝门之外，所知吾哭之诸野，今于野则已疏，于寖则已重，夫由赐也而见我吾哭于赐氏。」遂命子贡为之主。曰：「为尔哭也，来者汝拜之。知伯高而来者，汝勿拜。」既哭，使子张往吊焉，未至，冉求在卫，摄束帛乘马而以将之。孔子闻之曰：「异哉！徒使我不成礼于伯高者，是冉求也。」

子路有姊之丧，可以除之矣，而弗除。孔子曰：「何不除也？」子路曰：「吾寡兄弟而弗忍也。」孔子曰：「行道之人皆弗忍，先王制礼，过之者俯而就之，不至者企而及之。」子路闻之，遂除之。

伯鱼之丧母也，期而犹哭。夫子闻之曰：「谁也？」门人曰：「鲤也。」孔子曰：「嘻其甚也，非礼也。」伯鱼闻之遂除之。

卫公使其大夫求婚于季氏，桓子问礼于孔子。子曰：「同姓为宗，有合族之义，故系之以姓而弗别，缀之以食而弗殊，虽百世婚姻不得通，周道然也。」桓子曰：「鲁卫之先虽寡兄弟，今已绝远矣，可乎？」孔子曰：「固非礼也，夫上治祖祢以尊尊之，下治子孙以亲亲之，旁治昆弟所以教睦也，此先王不易之教也。」

有若问于孔子曰：「国君之于百姓，如之何？」孔子曰：「皆有宗道焉，故虽国君之尊，犹百姓不废其亲，所以崇爱也。虽以族人之亲，而不敢戚君，所以谦也。」
《孔子家语》第四十三章、曲礼子夏问


子夏问于孔子曰：「居父母之仇如之何？」孔子曰：「寝苫枕干，不仕弗与共天下也。遇于朝市，不返兵而斗。」曰：「请问居昆弟之仇如之何？」孔子曰：「仕，弗与同国，衔君命而使，虽遇之不斗。」曰：「请问从昆弟之仇如之何？」曰：「不为魁，主人能报之，则执兵而陪其后。」

子夏问：「三年之丧既卒哭，金革之事无避，礼与，初有司为之乎？」孔子曰：「夏后氏之丧，三年既殡，而致仕，殷人既葬而致事，周人既卒哭而致事。记曰：『君子不夺人之亲，亦不夺故也。』」子夏曰：「金革之事无避，非与？」孔子曰：「吾闻诸老聃曰：『鲁公伯禽有为为之也。』公以三年之丧从利者，吾弗知也。」

子夏问于孔子曰：「记云，周公相成王，教之以世子之礼，有诸？」孔子曰：「昔者成王嗣立，幼未能莅阼，周公摄政而治，抗世子之法于伯禽，欲王之知父子君臣之道，所以善成王也。夫知为人子者，然后可以为人父；知为人臣者，然后可以为人君；知事人者，然后可以使人。是故抗世子法于伯禽，使成王知父子君臣长幼之义焉。凡君之于世子，亲则父也，尊则君也，有父之亲，有君之尊，然后兼天下而有之，不可不慎也。行一物而三善皆得，唯世子齿于学之谓也，世子齿于学，则国人观之。曰：『此将君我而与我齿让，何也？』曰：『有父在则礼然，然而众知父子之道矣。』其一曰：『此将君我而与我齿让何也？』曰：『有臣在，则礼然，而众知君臣之义矣。』其三曰：『此将君我而与我齿让，何也？』曰：『长长也，则礼然，然而众知长幼之节矣。』故父在斯为子，君在斯为臣，君子与臣之位，所以尊君而亲亲也。在学，学之为父子焉，学之为君臣焉，学之为长幼焉，父子君臣长幼之道得，而后国治。语曰：『乐正司业，父师司成，一有元良，万国以贞，世子之谓。』闻之曰：『为人臣者，杀其身而有益于君则为之，况于其身，以善其君乎，周公优为也。」

子夏问于孔子曰：「居君之母与妻之丧，如之何？」孔子曰：「居处言语饮食衎尔于丧所，则称其服而已。」「敢问伯母之丧，如之何？」孔子曰：「伯母叔母，疏衰期而踊不绝地，姑姊妹之大功踊绝于地，若知此者，由文矣哉。」

子夏问于夫子曰：「凡丧小功已上，虞祔练祥之祭皆沐浴。于三年之丧，子则尽其情矣。」孔子曰：「岂徒祭而已哉。三年之丧，身有疡则浴，首有疮则沐，病则饮酒食肉，毁瘠而病，君子不为也，毁则死者，君子为之，无子则祭之，沐浴为齐洁也，非为饰也。」

子夏问于孔子曰：「客至无所舍，而夫子曰：『生于我乎馆，客死无所殡矣。』夫子曰，于我乎殡，敢问礼与？仁者之心与？」孔子曰：「吾闻诸老聃曰：『馆人使若有之恶有之，恶有之而不得殡乎。』夫仁者制礼者也，故礼者不可不省也，礼不同不异，不丰不杀，称其义以为之宜，故曰我战则克，祭则受福，盖得其道矣。」

孔子食于季氏，食祭，主人不辞不食，亦不饮而餐，子夏问曰：「礼也？」孔子曰：「非礼也，从主人也。吾食于少施氏而饱，少施氏食我以礼，吾食祭，作而辞曰：『疏食不足祭也。』吾餐而作辞曰：『疏食不敢以伤吾子之性。』主人不以礼，客不敢尽礼，主人尽礼，则客不敢不尽礼也。」

子夏问曰：「官于大夫，既升于公，而反为之服，礼与？」孔子曰：「管仲遇盗，取二人焉上之为公臣，曰：『所以游僻者，可人也。』公许，管仲卒，桓公使为之官于大夫者为之服，自管仲始也，有君命焉。」

子贡问居父母丧。孔子曰：「敬为上，哀次之，瘠为下，颜色称情，戚容称服。」曰：「请问居兄弟之丧。」孔子曰：「则存乎书筴已。」

子贡问于孔子曰：「殷人既定而吊于圹，周人反哭而吊于家，如之何？」孔子曰：「反哭之吊也，丧之至也，反而亡矣，失之矣，于斯为甚，故吊之，死，人卒事也，殷以悫，吾从周。殷人既练之，明日，而祔于祖，周人既卒哭之明日，祔于祖，祔，祭神之始事也，周以戚，吾从殷。」

子贡问曰：「闻诸晏子，少连大连善居丧，其有异称乎？」孔子曰：「父母之丧，三日不怠，三月不解，期悲哀，三年忧，东夷之子，达于礼者也。」

子游问曰：「诸侯之世子，丧慈母如母，礼与？」孔子曰：「非礼也。古者男子外有傅父，内有慈母，君命所使教子者也，何服之有。昔鲁孝公少丧其母，其慈母良，及其死也，公弗忍，欲丧之。有司曰：『礼，国君慈母无服，今也君为之服，是逆古之礼，而乱国法也。若终行之，则有司将书之，以示后世，无乃不可乎。』公曰：『古者天子丧慈母，练冠以燕居。』遂练以丧慈母。丧慈母如母，始则鲁孝公之为也。」

孔子适卫，遇旧馆人之丧，入而哭之哀。出使子贡脱骖以赠之。子贡曰：『所于识之丧，不能有所赠，赠于旧馆，不已多乎？」孔子曰：「吾向入哭之，遇一哀而出涕，吾恶夫涕而无以将之，小子行焉。」

子路问于孔子曰：「鲁大夫练而杖，礼也？」孔子曰：「吾不知也。」子路出，谓子贡曰：「吾以为夫子无所不知，夫子亦徒有所不知也。」子贡曰：「子所问何哉？」子路曰：「止，吾将为子问之。」遂趋而进曰：「练而杖，礼与？」孔子曰：「非礼也。」子贡出，谓子路曰：「子谓夫子而弗知之乎，夫子徒无所不知也，子问，非也，礼，居是邦则不非其大夫。」

叔孙母叔之母死，既小敛，举尸者出户，武孙从之出户，乃袒投其冠而括发。子路叹之，孔子曰：「是礼也。」子路问曰：「将小敛则变服，今乃出户，而夫子以为知礼，何也？」孔子曰：「由，汝问非也。君子不举人以质士。」齐晏桓子卒，平仲麤衰斩苴绖带，杖以菅屦，食粥居傍庐，寝苫枕草，其老曰：「非大夫丧父之礼也。」晏子曰：「唯卿大夫。」曾子以问孔子。孔子曰：「晏平仲可谓能远害矣。不以己知是驳人之非，愻辞以避咎，义也夫。」怪也

季平子卒，将以君之玙璠敛，赠以珠玉。孔子初为中都宰，闻之历级而救焉，曰：「送而以宝玉，是犹曝尸于中原也，其示民以奸利之端，而有害于死者，安用之。且孝子不顺情以危亲，忠臣不兆奸以陷君。」乃止。

孔子之弟子琴张与宗友卫齐豹，见宗鲁于公子孟絷，孟絷以为参乘焉，及齐豹将杀孟絷，告宗鲁，使行。宗鲁曰：「吾由子而事之，今闻难而逃，是僭子也。子行事乎，吾将死以事周子，而归死于公孟可也。」齐氏用戈击公孟，宗以背蔽之，断肱中，公孟、宗鲁皆死。琴张闻宗鲁死，将往吊之。孔子曰：「齐豹之盗，孟絷之贼也，汝何吊焉？君不食奸，不受乱，不为利病于回，不以回事人，不盖非义，不犯非礼，汝何吊焉？」琴张乃止。

郕人子革卒，哭之呼灭。子游曰：「若是哭也，其野哉。孔子恶野哭者。」哭者闻之遂改之。

公父文伯卒，其妻妾皆行哭失声，敬姜戒之曰：「吾闻好外者士死之，好内者女死之，今吾子早殀，吾恶其以好内闻也，二三妇人之欲供先祀者，请无瘠色，无挥涕，无拊膺，无哀容，无加服，有降从礼而静，是昭吾子也。」孔子闻之曰：「女智无若妇，男智莫若夫，公文氏之妇智矣，剖情损礼，欲以明其子为令德也。」

子路与子羔仕于卫，卫有蒯聩之难。孔子在鲁，闻之曰：「柴也其来，由也死矣。」既而卫使至，曰：「子路死焉。」夫子哭之于中庭，有人吊者，而夫子拜之，已哭，进使者而问故，使者曰：「醢之矣。」遂令左右皆覆醢，曰：「吾何忍食此。」

季桓子死，鲁大夫朝服而吊。子游问于孔子曰：「礼乎？」夫子不答。他日，又问墓而不坟。孔子曰：「今丘也，东西南北之人，不可以弗识也，吾见封之若堂者矣，又见若坊者矣，又见履夏屋者矣，又见若斧形者矣，吾从斧者焉。」于是封之，崇四尺。孔子先反虞，门人后。雨甚，至墓崩，修之而归。孔子问焉，曰：「尔来何迟？」对曰：「防墓崩。」孔子不应，三云，孔子泫然而流涕曰：「吾闻之，古不修墓及二十五月而大祥，五日而弹琴不成声，十日过禫而成笙歌。」

孔子有母之丧，既练，阳虎吊焉，私于孔子曰：「今季氏将大飨境内之士，子闻诸？」孔子答曰：「丘弗闻也。若闻之，虽在衰绖，亦欲与往。」阳虎曰：「子谓不然乎，季氏飨士，不及子也。」阳虎出，曾点问曰：「吾之何谓也？」孔子曰：「己则衰服，犹应其言，示所以不非也。」

颜回死，鲁定公吊焉，使人访于孔子。孔子对曰：「凡在封内，皆臣子也，礼，君吊其臣，升自东阶，向尸而哭，其恩赐之，施不有笇也。」

原思言于曾子曰：「夏后氏之送葬也，用盟器，示民无知也；殷人用祭器，示民有知也；周人兼而用之，示民疑也。」曾子曰：「其不然矣，夫以盟器，鬼器也，祭器，人器也，古之人胡为而死其亲也。」子游问于孔子曰：「之死而致死乎，不仁，不可为也；之死而致生乎，不智，不可为也。凡为盟器者，知丧道也。夫子始死则矣，羔裘玄冠者，易之而已，汝何疑焉。

子罕问于孔子曰：「始死之设重也，何为？」孔子曰：「重主道也，殷主缀重焉，周人彻重焉。请问丧朝。」子曰：「丧之朝也，顺死者之孝心，故至于祖者，庙而后行。殷朝而后殡于祖，周朝而后遂葬。」

孔子之守狗死，谓子贡曰：「路马死，则藏之以帷，狗则藏之以盖，汝往埋之。吾闻弊帏不弃，为埋马也，弊盖不弃，为埋狗也。今吾贫无盖，于其封也与之席，无使其首陷于土焉。」
《孔子家语》第四十四章、曲礼公西赤问


公西赤问于孔子曰：「大夫以罪免卒，其葬也如之何？」孔子曰：「大夫废其事，终身不仕，死则葬之以士礼，老而政仕者，死则从其列。」

公仪仲子嫡子死，而立其弟，檀弓问子服伯子曰：「何居？我未之前闻也。」子服伯子曰：「仲子亦犹行古人之道，昔者文王拾伯邑考，而立武王，微子舍其孙腯，立其弟衍。」子游以闻诸孔子，子曰：「否，周制立孙。」

孔子之母既葬，将立葬焉，曰：「古者不祔葬，为不忍先死者之复见也。诗云：『死则同穴。』自周公已来祔葬矣。故卫人之祔也，离之，有以闻焉；鲁人之祔也，合之，美夫，吾从鲁。」遂合葬于防曰：「吾闻之有备物而不可用也，是故竹不成用，而瓦不成膝，琴瑟张而不平，笙竽备而不和，有钟磬而无簨虡。其曰盟器，神明之也，哀哉，死者而用生者之器，不殆而用殉也。」

子游问于孔子曰：「葬者涂车刍灵，自古有之，然今人或有偶，是无益于丧。」孔子曰：「为刍灵者善矣，为偶者不仁，不殆于用人乎。」

颜渊之丧既祥，颜路馈祥肉于孔子。孔子自出而受之，入弹琴以散情，而后乃食之。孔子尝奉荐而进，其亲也悫，其行也趋，趋以数。已祭，子贡问曰：「夫子之言祭也，济济漆漆焉，今夫子路为季氏宰，季氏祭逮昏而奠，终日不足，继以烛，虽有强力之容，肃敬之心，皆倦怠矣。有司跛倚以临，其为不敬也大矣。」他日，子路与焉，室事交于户，堂事当于阶，质明而始行事，晏朝而彻。孔子闻之曰：「孰为士也而不知礼。」
